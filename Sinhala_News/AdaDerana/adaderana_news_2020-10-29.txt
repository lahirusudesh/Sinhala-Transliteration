['තවත් කොවිඩ් නයින්ටීන් ආසාදිතයින් 168ක් හඳුනාගත් බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\nඉන් 115ක් ධීවර ප්\u200dරජාවෙන් හඳුනාගත් බවත් අනෙක් 53දෙනා නිරෝධායනය මධ්\u200dයස්ථානවලින් හඳුනාගත් බවත් ඔහු පැවසීය.\nඒ අනුව, අද දිනයේ හඳුනාගත් කොරෝනා ආසාදිතයින් ගණන 582කි.\nඑසේම මිනුවන්ගොඩ/පෑලියගොඩ කොවිඩ් පොකුරෙන් මේ දක්වා හඳුනාගෙන ඇති සමස්ථ ආසාදිතයින් ගණන 6,313කි.\nමේ දක්වා මෙරටින් හමුවී ඇති මුළු කොවිඩ් ආසාදිතයින් ගණන 9,791 ක් වන අතර ඉන් 5,630 දෙනෙක් රෝහල්ගතව ප්\u200dරතිකාර ලබති.\nමේ වනවිට, 4,142ක් සම්පූර්ණ සුවය ලබා තිබේ.\n ', 'කොරෝනා වෛරස ව්\u200dයාප්තිය පාලනය කරනු පිණිස “නිවසේ සිට වැඩ කිරීමේ ක්\u200dරමය” යළි ක්\u200dරියාත්මක කරන්නැයි බස්නාහිර පළාතේ සහ සෙසු ප්\u200dරධාන නගරවල රාජ්\u200dය ආයතනවලට නියම කෙරේ.\n2020 අප්\u200dරේල් සිට මැයි දක්වා මාසවල ක්\u200dරියාත්මක කළ “නිවසේ සිට වැඩ කිරීමේ කාලය” තුළ ලැබූ අත්දැකීම් උපයෝගී කරගෙන අත්\u200dයවශ්\u200dය සහ වෙනත් සේවා සම්පාදනයට විකල්ප සැලසුම් සකස් කරන මෙන් ආයතන ප්\u200dරධානීන්ට දැනුම් දී තිබේ.\nඊට අදාළ චක්\u200dරලේඛය ජනාධිපති ලේකම් පී.බී. ජයසුන්දර මහතා විසින් අද (29) සියලු අමාත්\u200dයංශ සහ රාජ්\u200dය අමාත්\u200dයාංශ ලේකම්වරුන්, පළාත් ප්\u200dරධාන ලේකම්වරුන්, දිස්ත්\u200dරික් ලේකම්වරුන්, දෙපාර්තමේන්තු ප්\u200dරධානීන් සහ රාජ්\u200dය සංස්ථා, ව්\u200dයවස්ථාපිත මණ්ඩල සභාපතිවරුන් සහ සාමාන්\u200dයාධිකාරීවරුන් වෙත යොමු කරනු ලැබීය. \nවෛරස ව්\u200dයාප්තිය නිසා සංචරණය සීමාකර ඇති කොළඹ, ගම්පහ සහ කළුතර දිස්ත්\u200dරික්කවලට එය විශේෂයෙන් අදාළ වේ. \nමේ දිස්ත්\u200dරික්ක සහ සෞඛ්\u200dය සේවා අධ්\u200dයක්ෂ ජනරාල් විසින් අවදානම් කලාප ලෙස නම් කර ඇති ප්\u200dරදේශ හැර සෙසු දිස්ත්\u200dරික්කවල පිහිටා ඇති රාජ්\u200dය ආයතන දැඩි සෞඛ්\u200dය නීති රීති යටතේ සාමාන්\u200dය පරිදි පවත්වාගෙන යා යුතුය.\nකොරෝනා වසංගතය පාලනය කිරීම සඳහා තම විෂය පථය යටතට ගැනෙන සියලු පහසුකම් සැලසීමට ආයතන ප්\u200dරධානීන් පෞද්ගලිකවම බැඳී සිටින බව ලේකම්වරයා සඳහන් කරයි.\nඑක් එක් ආයතනයට දුරස්ථව ඉටු කළ හැකි කාර්යයන් සහ නිවසේ සිට සේවය කළයුතු සේවකයන් තීරණය කිරීමේ බලය ආයතන ප්\u200dරධානියාට පැවරේ.\nඑසේ නිශ්චය කිරීමෙන් පසු අදාළ ලිපි ගොනු සහ උපකරණ නිසි අවසරයක් ඇතිව සේවකයන්ගේ නිවෙස් වෙත ලබාදිය යුතුය. \nනිවසේ සිට වැඩ කරන කාලය, උදේ 8.30 - සවස 4.15 දක්වා වේ. \nඇඳිරිනීතිය පනවා නැති අවස්ථාවක අවශ්\u200dයතාව අනුව එය වෙනස් කිරීමට ආයතන ප්\u200dරධානියාට පිළිවන.\n“නිවසේ සිට වැඩ” සැලැස්මට අයත් නොවන සේවකයන් අතිරේක මානව සම්පත් අවශ්\u200dය ආයතන වෙත අනුයුක්ත කළ හැකිය.\n“නිවසේ සිට වැඩ කිරීමේ ක්\u200dරමය” කාර්යක්ෂමව සහ සාර්ථකව ඉටු කිරීම සඳහා විකල්ප සන්නිවේදන මාධ්\u200dය භාවිත කරන්නැයි චක්\u200dරලේඛය ආයතන ප්\u200dරධානීන්ට උපදෙස් දෙයි. \nකෙටි පණිවිඩ සේවය, විද්\u200dයුත් තැපෑල, දුරකථන, පරිශීලක හිතකාමී (User Friendly)යෙදවුම් වන Whatsapp, Skype ඒ සඳහා භාවිත කිරීමට පිළිවන.\nනිවසේ සිට වැඩ කිරීමට අවශ්\u200dය මුදල් ප්\u200dරතිපාදන සැපයීම, ගණන්දීමේ නිලධාරීන්ගේ වගකීමකි.\nමහජනතාවට සිය ඉල්ලීම් ප්\u200dරමාදයකින් තොරව ඉදිරිපත් කිරීමට හැකිවනු පිණිස සාමාන්\u200dය ජනතාවට ඝෘජුවම සේවා සපයන සියලු ආයතන මාර්ගගත වේදිකාවක් (Online platform)නිර්මාණය කළ යුතු බව ද ජනාධිපති ලේකම්වරයා නිකුත් කළ චක්\u200dරලේඛයේ සඳහන් වේ. \nස්වයං නිරෝධායනයේ නිරත සේවකයන්ගෙන් නිවසේ සිට වැඩ කරන්නැයි ඉල්ලා සිටීමට ආයතන ප්\u200dරධානියාට බලය තිබේ. \nඑසේ වුවද සුළු වශයෙන් හෝ කොරෝනා රෝග ලක්ෂණ පෙන්නුම් කරන සේවකයෙකුට කිසිදු කාර්යයක් පැවරීම නොකළ යුතුය.\nඅද නිකුත් කළ චක්\u200dරලේඛයෙන් ප්\u200dරාදේශීය පරිපාලනය, අධ්\u200dයාපනය සහ උසස් අධ්\u200dයාපනය, සුබසාධන සේවා සම්පාදනය, ව්\u200dයවස්ථාපිත ආයතන සහ පොදු ව්\u200dයවසාය සහ සාමාන්\u200dය පරිපාලනය යන ක්ෂේත්\u200dරවලට විශේෂිත මාර්ගෝපදේශ නියම කර ඇත. ', 'කොළඹ නැව් තටාංකාංගණයේ සේවය කර කොවිඩ් නයින්ටී වෛරසය ආසාදනය වූ බණ්ඩාරවෙල හපුතලේ පදිංචි පුද්ගලයෙකුගේ බිරිඳට, දියණියට සහ බිරිඳගේ පියාට කොවිඩ් නයින්ටීන් වෛරසය ආසාදනය වී තිබේ.\nසෞඛ්\u200dය අංශ පැවසුවේ ඔවුන්ගේ පී.සී.ආර්. පරීක්ෂණවලින් අනතුරුව වෛරසය ආසාදනය වී ඇති බව තහවුරු වූ බවය.\nඑසේම ගම්පහ ප්\u200dරදේශයේ ඇඟළුම් කර්මාන්ත ශාලාවක සේවය කරන ගිරාඳුරුකෝට්ටේ, උල්හිටිය, මහවැලි ගම්මානයේ පදිංචි කාන්තාවකට කොවිඩ් නයින්ටීන් වෛරසය ආසාදනය වී තිබේ.\nසෞඛ්\u200dය අංශ පැවසුවේ, ඇය ඩෙංගු රෝගය වැළඳී මීගමුව රෝහලේ ප්\u200dරතිකාර ලබා අනතුරුව තම ගම්මානයට ගොස් ඇති බවය. \nමේ අතර පින්නවල පිහිටුවා ඇති බ්\u200dරැන්ඩික්ස් නිරෝධායන මධ්\u200dයස්ථානයේ නිරෝධායනය වෙමින් සිටි 221 ක් දෙනා අද සාලාව ප්\u200dරදේශයේ පිහිටි නිරෝධායන මධ්\u200dයස්ථානයට යොමු කිරීමට සෞඛ්\u200dය අංශ තීරණය කර තිබුණි.\nකෙසේ වෙතත් එම පිරිස එය ප්\u200dරතික්ෂේප කරනු ලැබුවේ තමන්ගේ දෙවැනි පී.සී.ආර්. වාර්තා පැමිණෙන තෙක් මෙම ස්ථානයෙන් පිටතට යාමට නොහැකි බව පවසමිනි.\nඉන් ටික වේලාවකට පසුව ලැබුණු පී.සී.ආර්. වාර්තාවලින් තහවුරු වී ඇත්තේ එම පිරිසගෙන් 25 දෙනෙකුට වෛරසය ආසාදනය වී ඇති බවය.\nමේ අතර, කඩවත, රන්මුතුගල වැවහේන ප්\u200dරදේශයේ කොවිඩ් නයින්ටීන් වෛරසය වැළඳි කාන්තාවක් රැගෙන යාමට පැමිණීමේදී උණුසුම් තත්ත්වයක් ඇතිවුණි. \nඒ මහජන සෞඛ්\u200dය පරීක්ෂකවරුන්ගේ දැනුම්දීමට අනුව එහි පැමිණි පොලිස් නිලධාරීන් සහ එම කාන්තාවගේ පුත්\u200dරයා සමගය.\nකෙසේ වෙතත් විරෝධය මධ්\u200dයයේ වෛරස් ආසාදිත කාන්තාව රැගෙනයාමට සෞඛ්\u200dය අංශ මෙහිදී පියවර ගත්හ.\nපෑලියගොඩ මත්ස්\u200dය වෙළෙඳ සංකීර්ණයට මාළු මිලදී ගැනීම සඳහා ගොස් වෛරසය ආසාදනය වී ඇති මෙම පවුලේ පියාද මේ වන විට රෝහල්ගතව ප්\u200dරතිකාර ලබයි. \nමේ අතර වැල්ලවත්ත, කොලින්වුඩ් පටුමගේ තාවකාලිකව පදිංචිව සිටි හැත්තෑ හැවිරිදි ඉන්දීය ජාතිකයෙකුට ද කොවිඩ් නයින්ටීන් වෛරසය ආසාදනය වී ඇති බව පොලීසිය පවසයි.\nගල්කිස්ස හෝටලයක ජර්මන් ජාතික සූපවේදියෙකුගේ රියදුරුට ද කොවිඩ් නයින්ටීන් වෛරසය ආසාදනය වී තිබේ.\nඔහු පසුගිය 25 වනදා කළුබෝවිල රෝහලෙන් පී.සී.ආර්. පරීක්ෂණයක් සිදුකර ඇති අතර ඊයේ දිනයේදී ඔහුට වෛරසය ආසාදනය වී ඇති බව තහවුරු වුණි.\nඅදාල පුද්ගලයා කහතුඩුව ප්\u200dරදේශයේ පදිංචිකරුවෙකි.\nමේ අතර අනුරාධපුර මහමංකඩවල පදිංචි වැලිසර නාවික හමුදා කඳවුරට අනුයුක්ත රියදුරෙකුට කොවිඩ් නයින්ටීන් වෛරසය ආසාදනය වී තිබේ.\nපසුගිය දා නිවාඩු ලබා නිවසට පැමිණි මෙම සෙබළාට දැනගැනීමට ලැබී ඇත්තේ තමන්ගේ ප්\u200dරධානියාට වෛරසය ආසාදනය වී ඇති බවය.\nඒ අනුව මොහු ප්\u200dරදේශය භාර මහජන සෞඛ්\u200dය පරීක්ෂකවරුන්ට ඒ පිළිබඳව දැනුම්දීමෙන් පසුව සිදුකළ පී.සී.ආර්. පරීක්ෂණ 02 දී වෛරසය ආසාදනය වී ඇති බව අනාවරණ වී තිබුණි.\nයටිටන්තොට ගල්පාත, එගොඩමුල්ල ප්\u200dරදේශයේ පදිංචි මාළු ව්\u200dයාපාරිකයෙකු ට ද කොවිඩ් නයින්ටීන් වෛරසය ආසාදනය වී තිබේ.\n ', 'අද (29) දින තවත් කොවිඩ් -19 ආසාදිතයින් 414 දෙනෙක් හඳුනාගත් බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\nඉන් 352ක් ආසාදිතයින්ගේ ආශ්\u200dරිතයින් වන අතර අනෙක් 62 නිරෝධායන මධ්\u200dයස්ථානවලින් හඳුනාගෙන තිබේ.\nඒ අනුව මිනුවන්ගොඩ සහ පෑලියගොඩ කොවිඩ් පොකුරෙන් වාර්තා වී ඇති සමස්ථ කොවිඩ් -19 ආසාදිතයින් සංඛ්\u200dයාව 6145 දක්වා ඉහළ ගොස් තිබේ.\nමේ දක්වා මෙරටින් හමුවී ඇති මුළු කොවිඩ් ආසාදිතයින් ගණන 9,619 ක් වන අතර ඉන් 5,458 දෙනෙක් රෝහල්ගතව ප්\u200dරතිකාර ලබති.\nමේ වනවිට, 4,142ක් සම්පූර්ණ සුවය ලබා තිබේ.', 'නාරාහේන්පිට පිහිටි කම්කරු දෙපාර්තමේන්තු ප්\u200dරධාන කාර්යාලයේ ආරක්ෂක නිලධාරින් සිව්දෙනෙකු සහ කම්කරු අමාත්\u200dයාංශයේ රියදුරෙකු කොවිඩ් -19 ආසාදිතයන් ලෙස හඳුනාගෙන තිබේ.\nපසුගිය දා පෑලියගොඩ මත්ස්\u200dය වෙළෙඳ සංකීර්ණයට ගොස් ඇති එම දෙපාර්තමේන්තු ගොඩනැගිල්ලේ ආපන ශාලා සේවකයෙකුගෙන් ඔවුන්ට වෛරසය ආසාදනය වී ඇති බවට සැක පළ කෙරේ.\nමේ අතර, වැල්ලවත්ත ප්\u200dරදේශයේ නිවාස සංකීර්ණයක රැඳී සිටිමින් මෙරට ව්\u200dයාපාරික කටයුතුවල නිරත වූ 70 හැවිරිදි ඉන්දීය ජාතිකයෙකුට කොරෝනා වෛරසය ආසාදනය වී ඇති බව කොවිඩ් -19 පැතිරීම වැළැක්වීමේ ජාතික ක්\u200dරියාන්විත මධ්\u200dයස්ථානය සඳහන් කරයි.', 'බස්නාහිර පළාතේ කොවිඩ් -19 වෛරසය පැතිර යෑම පාලනය සඳහා යම් යම් සීමාකිරීම් හඳුන්වාදීමට සෞඛ්\u200dය අමාත්\u200dයංශය පියවර ගෙන තිබේ.\nවැඩබලන සෞඛ්\u200dය අධ්\u200dයක්ෂ ජනරාල් වෛද්\u200dය එස්. ශ්\u200dරීධරන් මහතාගේ අත්සනින් නිකුත් කර ඇති ලිපියක ඒ බව සඳහන් වේ.\nඑහි දැක්වෙන ආකාරයට විවෘත පොළවල්, ආර්ථික මධ්\u200dයස්ථාන, රූපලාවණ්\u200dයාගාර, සහ මහජන ඒකරාශීවීම් බස්නාහිර පළාත තුළ නැවත දැනුම් දෙනතුරු අත්හිටුවා තිබේ.\nඅදාළ උපදෙස් මාලාව පහතින් දැක්වේ..', 'බ්\u200dරැන්ඩික්ස් ආයතනය හරහා කොවිඩ් පොකුරක් නිර්මාණය වුයේ යැයි ඇති චෝදනාව සම්බන්ධයෙන් පරීක්ෂණයක් කිරීමට වෙනත් විශේෂ කණ්ඩායමක් පත්කරන ලෙස නීතිපතිවරයා විසින් වැඩබලන පොලිස්පතිවරයාට උපදෙස් දී තිබේ.\nඔහු එසේ උපදෙස් දී ඇත්තේ, කොළඹ අපරාධ කොට්ඨාසයේ නිලධාරීන් කිහිපදෙනෙක්ට කොවිඩ් -19 වෛරසය ආසාදනය වී ඇති බැවිනි.\nමේ දක්වා සිදුකළ පී.සී. ආර් පරීක්ෂණවලදී නිලධාරීන් 15 දෙනෙකුට වෛරසය ආසාදනය වී ඇති බව හදුනාගෙන තිබේ.\n ', '2020 මුදල් වර්ෂයේ සේවා වියදම් සඳහා මුදල් අමාත්\u200dයවරයා විසින් ඉදිරිපත්කර ඇති විසර්ජන පනත් කෙටුම්පත ලබන නොවැම්බර් 12 වැනිදා දෙවනවර හා තෙවනවර කියවා සම්මත කිරීමට පාර්ලිමේන්තු කටයුතු පිළිබඳ කාරක සභාව අද (29) තීරණය කළ බව පාර්ලිමේන්තුවේ සන්නිවේදන දෙපාර්තමේන්තුව පවසයි.\nමේ අතර, කෝවිඩ්-19 අර්බුදය හේතුවෙන් ලබන සතියේ පාර්ලිමේන්තු කටයුතු එක් දිනයකට පමණක් සීමා කිරීමට ද කථානායක මහින්ද යාපා අබේවර්ධන මහතාගේ ප්\u200dරධානත්වයෙන් පැවැති පාර්ලිමේන්තු කටයුතු පිළිබඳ කාරක සභාවේ දී තීරණය විය.\nඒ අනුව, ලබන නොවැම්බර් 03 වැනිදා පෙරවරු 10 සිට පස්වරු 12 දක්වා පමණක් පාර්ලිමේන්තුව රැස්වන අතර, එදින සෞඛ්\u200dය අමාත්\u200dය පවිත්\u200dරා වන්නිආරච්චි මහත්මිය විසින් වෛද්\u200dය ආඥා පනතට ඉදිරිපත්කර ඇති නියෝග 02ක් විවාදයට ගනු ලබන බව පාර්ලිමේන්තුවේ සන්නිවේදන දෙපාර්තමේන්තුව සඳහන් කරයි.\nඑදින මන්ත්\u200dරීවරුන්ගේ වාචික පිළිතුරු අපේක්ෂා කරන ප්\u200dරශ්න වාරය සඳහා කාලය වෙන් නොකෙරේ.\nමේ අතර පාර්ලිමේන්තුව පැවැත්වෙන දිනයේදී මන්ත්\u200dරීවරුන්, ආරාධිත නිලධාරීන්, ආරක්ෂක නිලධාරීන් සහ කාර්ය මණ්ඩලය හැර වෙනත් කිසිවෙක් පාර්ලිමේන්තු සංකීරණය වෙත ඇතුළුවීමට ඉඩකඩ ලබා නොදීමටද තීරණය වී තිබේ.\nඒ අනුව, ජනමාධ්\u200dය නියෝජිතයන්ට ද පාර්ලිමේන්තු කටයුතු ආවරණය සඳහා පාර්ලිමේන්තු පරිශ්\u200dරයට ඇතුළුවීමට ඉඩ නොලැබෙන බව පාර්ලිමේන්තුවේ සන්නිවේදන දෙපාර්තමේන්තුව පැවසීය.', 'අද (29) මධ්\u200dයම රාත්\u200dරියේ සිට බස්නාහිර පළාතට නිරෝධායන ඇඳිරිනීතිය පැනවෙයි. එය සඳුදා උදෑසන 5.00 දක්වා ක්\u200dරියාත්මක වේ.\nකෙසේ වෙතත් මේ වන විටත් ඇඳිරි නීතිය පනවා ඇති ප්\u200dරදේශවලට සඳුදා දිනයෙන් පසුවත් නැවත දැනුම්දෙනතුරු ඇඳිරිනීතිය ක්\u200dරියාත්මක කෙරෙනු ඇත.\nඇඳිරිනීතිය පනවා ඇති ප්\u200dරදේශයන් හී අත්\u200dයාවශ්\u200dය ආහාර ද්\u200dරව්\u200dය සහ ඖෂධහල් අද (29) දින උදෑසන 8.00 සිට රාත්\u200dරි 10.00 දක්වා විවෘත වේ.\nනොවැම්බර් මස 02වන දායින් පසුව, මීට කලින් නිවේදනය කරන ලද පරිදි එක් එක් දිස්ත්\u200dරික්කයන් හී නිරෝධායන ඇඳිරිනීතිය පනවා ඇති ප්\u200dරදේශවල ආහාර ද්\u200dරව්\u200dය වෙළෙඳසැල් සහ ඖෂධහල් සතියට දින 02ක් විවෘත කිරීමට කටයුතු කරනු ඇත.\nඅද මැදියම් රැයේ සිට එළැඹෙන සඳුදා අලුයම දක්වා බස්නාහිර පළාත තුළ වෙළෙඳ ,  ප්\u200dරවාහන ඇතුළු පොදු කටයුතු කිසිවක් සඳහා අවසර හිමි නොවන නමුත් උසස් පෙළ සිසුන්ට එළැඹෙන සෙනසුරාදා විභාග මධ්\u200dයස්ථානවලට පැමිණ විභාගයට මුහුණදීමට බාධාවක් නැතැයි විභාග කොමසාරිස් සනත් පූජිත මහතා සඳහන් කළේය.\nමේ අතර කොවිඩ් - 19 ව්\u200dයාප්ත වීමේ අවදානම හේතුවෙන් හුදකලා කර තිබූ බදුගම නව ජනපදය හැර කළුතර දිස්ත්\u200dරික්කයේ අනෙකුත් සෑම ප්\u200dරදේශයක්ම යළි විවෘතකර තිබේ.', 'තංගල්ල, කුඩාවැල්ල ප්\u200dරදේශයේ 25 හැවිරිදි කාන්තාවකට කොවිඩ් -19  වෛරසය ආසාදනය වී ඇති බව අනාවරණය වී තිබේ.\nඇයගේ දරුවට දවස් 21ක් වන බැවින් ඇය සමග බිළිඳා ද රෝහල්ගත කෙරුණි.\nමෙම කාන්තාව නුවර සිට කිරිබත්ගොඩ ප්\u200dරදේශයට පැමිණ පෑලියගොඩ මත්ස්\u200dය වෙළෙඳ සංකීර්ණයේ සේවය කරන තම ඥාතියෙකුගේ නිවසෙහි සතියක කාලයක් නැවතී සිට කුඩාවැල්ල ප්\u200dරදේශයේ පිහිටි සිය නිවසට ආපසු පැමිණ තිබේ.\nකිරිබත්ගොඩ ප්\u200dරදේශයේ පදිංචි සිය ඥාතියාට කොවිඩ් වෛරසය ආසාදනය වී ඇති බව ඇයට දැනගැනීමට ලැබී ඇත්තේ ඉන් පසුවය.\nඒ අනුව ඇයට සිදුකළ PCR පරීක්ෂණයේදී වෛරසය ආසාදනය වී ඇති බව තහවුරු වී තිබේ.', 'ප්\u200dරංශයේ නීස් නගරයේ දේවස්ථානයකදී සිදුකළ පිහි ඇනුමකින් කාන්තාවක් ඇතුළු පුද්ගලයින් තිදෙනෙක් මියගොස් තිබේ.\nප්\u200dරංශ බලධාරීන් පැවසුවේ එහිදී ඝාතනය කෙරුණු කාන්තාව ගේ ගෙල සිඳ ඇති බවය.\nඑම ප්\u200dරහාරය සම්බන්ධයෙන් එක් සැකකරුවෙක් අත්අඩංගුවට ගෙන ඇති අතර එහි නගරාධිපති පැවසුවේ ඔවුන් එම ප්\u200dරහාරය ත්\u200dරස්ත ක්\u200dරියාවක් ලෙස සළකන බවය.\nප්\u200dරහාරය එල්ල කර ඇත්තේ නීස් නගරයේ පිහිටි ප්\u200dරධාන දේවස්ථානය වන නොට්\u200dරේ ඩෑම් බැසිලිකා හිදීය.', '“සෞභාග්\u200dයා කොවිඩ් නයින්ටීන් පුනරුද සහන“ ණය යෝජනා ක්\u200dරමය යටතේ ව්\u200dයාපාර 62,000 කට ආසන්න සංඛ්\u200dයාවක් සඳහා රුපියල් බිලියන 178ක ණය පහසුකම් ලබාදී ඇති බව මුදල් අමාත්\u200dයාංශය පවසයි.\nකොවිඩ් නයින්ටීන් වසංගත තත්ත්වය හේතුවෙන් පීඩාවට පත් සුළු හා මධ්\u200dය පරිමාණ ව්\u200dයාපාර නඟාසිටුවීම සඳහා ක්\u200dරියාත්මක මෙම වැඩසටහන යටතේ ව්\u200dයාපාර 61,907ක් වෙනුවෙන් රුපියල් බිලියන 177.9 ක ණය පහසුකම් ලබා දී ඇති බව අමාත්\u200dයාංශය පෙන්වාදෙයි.\nඉන් සියයට 58ක් සේවා අංශය වෙනුවෙන් ලබා දී ඇති අතර කර්මාන්ත අංශය වෙනුවෙන් සියයට 28ක් සහ කෘෂිකර්මාන්ත අංශය වෙනුවෙන් සියයට 14ක් ලබාදී ඇති බව සඳහන් වේ.\nපළාත් අනුව වැඩිම ණය ප්\u200dරමාණයක් බස්නාහිර පළාතේ ව්\u200dයාපාර වෙනුවෙන් නිකුත් කර ඇති බව මුදල් අමාත්\u200dයාංශය සඳහන් කළේය. එය සමස්ථ ණය ප්\u200dරමාණයෙන් ප්\u200dරතිශතයක් ලෙස සියයට 55.1 කි. \nදකුණු පළාත වෙනුවෙන් සියයට 9.6ක්, වයඹ පළාත වෙනුවෙන් සියයට 8.2ක් හා උතුරු පළාතේ ව්\u200dයාපාර 4,814ක් වෙනුවෙන් ද නැගෙනහිර පළාතේ ව්\u200dයාපාර 2,708ක් ද වෙනුවෙන් ද ණය ලබා දී ඇත.\nමුදල් අමාත්\u200dය අග්\u200dරාමාත්\u200dය මහින්ද රාජපක්ෂ මහතාගේ මඟපෙන්වීම යටතේ “සෞභාග්\u200dයා කොවිඩ් නයින්ටීන් පුනරුද සහන ණය යෝජනා ක්\u200dරමය“ ක්\u200dරියාවට නැංවුණු අතර එය අදියර 3 ක් යටතේ ක්\u200dරියාත්මක විය.', 'නව ඖෂධ නිෂ්පාදනගාර පරිශ්\u200dරය ඉදිකිරීම සඳහා අක්කර 64ක භූමියක් රාජ්\u200dය ඖෂධ නිෂ්පාදන සංස්ථාවට පවරා දී තිබේ.\nඑම කටයුත්ත අද (29) බත්තරමුල්ලේ පිහිටි නාගරික සංවර්ධන අමාත්\u200dයංශයේ දී සිදුවිය.\nහොරණ-මිල්ලෑව ප්\u200dරදේශයේ පිහිටි නාගරික සංවර්ධනය අධිකාරියට අයත් භූමියක් මෙලෙස පවරා දී ඇති අතර රාජ්\u200dය ඖෂධ නිෂ්පාදන සංස්ථාව එහි සිය දෙවන ඖෂධ නිෂ්පාදන පරිශ්\u200dරය ඉදිකිරීමට නියමිතය.\nඒ අනුව එහි නව කර්මාන්ත ශාලා 5ක් ඉදිකිරීමට යෝජිත අතර එලෙස ආරම්භවන්නේ, පිළිකා ඖෂධ, හෘද සැත්කම් සඳහා යොදාගන්න ස්ටෙන්ට්(stent)නාල, අක්ෂි කාච සහ විකලාංග ශෛල්\u200dය වෛද්\u200dය උපකරණ නිෂ්පාදනය කරන කර්මාන්තශාලාය.\nකර්මාන්තශාලා පරිශ්\u200dරයේ ඉදිකිරීම් කටයුතු කඩිනමින් ආරම්භ කෙරෙන අතර වසර දෙකක් තුළ ඉදිකිරීම් අවසන් කිරීමට නියමිතය. ඒ සඳහා රජය වැයකරන මුදල රුපියල බිලියන 8කි.\nඉඩම පවරාදීමේ අවස්ථාවට අමාත්\u200dයවරුන් වන මහාචාර්ය චන්න ජයසුමන, ආචාර්ය නාලක ගොඩහේවා, නාගරික සංවර්ධන අධිකාරියේ සභාපති හර්ෂ ද සිල්වා, රාජ්\u200dය ඖෂධ නිෂ්පාදන සංස්ථාවේ සභාපති වෛද්\u200dය උත්පල ඉන්ද්\u200dරවංශ සහ අම්\u200dයාංශ දෙකෙහි ලේකම්වරු ද එක්ව සිටියේය.', 'කොවිඩ් -19 වෛරසය ආසාදනය වී ප්\u200dරතිකාර ලබමින් සිටි 67 දෙනෙක් සුවවී රෝහල්වලින් පිටව ගොස් ඇති බව සෞඛ්\u200dය අංශ පවසති.\nඅයි.ඩී.එච්, කාත්තන්කුඩි, තෙල්දෙණිය, හෝමාගම සහ ගල්ගමුව යන රෝහල්වල ප්\u200dරතිකාර ලබමින් සිටි රෝගීන් පිරිසක් මෙලෙස සුවය ලබා පිටව ගොස් ඇති බව වසංගත රෝග විද්\u200dයා අංශය පැවසුවේය.\nඒ අනුව මෙරට සමස්ථ කොවිඩ් නයින්ටීන් රෝගීන් 9,205 දෙනාගෙන් 4,142 දෙනෙකු සුවය ලබා තිබේ.\nතවත් 5,044 දෙනෙකු රෝහල්ගතව ප්\u200dරතිකාර ලබන බව වසංගත රෝග විද්\u200dයා අංශය සඳහන් කළේය.\n ', 'බස්නාහිර පළාත සඳහා නිරෝධායන ඇඳිරිනීතිය පනවා ඇති කාල සීමාව තුළ දුම්රිය ධාවනය පිළිබඳ එම දෙපාර්තමේන්තුවේ, සාමාන්\u200dයාධිකාරීවරයා නිවේදනයක් නිකුත් කර තිබේ.\nඒ අනුව හෙට (30) සහ නොවැම්බර් 2 වන දින උදෑසන 5 දක්වා සමස්ථ බස්නාහිර පළාතට ම නිරෝධායන ඇඳිරිනීතිය පනවා තිබීම හේතුවෙන් එම කාල සීමාව තුළ දුම්රිය ධාවනය පහත පරිදි වේ.\n2020.10.30 - 2020.11.01\nරඹුක්කන සිට කොළඹ කොටුව දක්වා ද බෙලිඅත්ත, ගාල්ල, අලුත්ගම, කළුතර සිට මරදාන දක්වා ද, අවිස්සාවේල්ල සිට කොළඹ කොටුව දක්වා ද , හලාවත සිට කොළඹ කොටුව දක්වා ද ධාවනය වු කිසිදු දුම්රියක් ඉහත දෙදින තුළ ධාවනය නොවේ.\n2020.10.31\nඅපොස උසස් පෙළ විභාගය සඳහා පෙනී සිටින දරුවන් වෙනුවෙන් ධාවනය වන දුම්රිය, එම නියමිත වේලාවට ධාවනය කිරීමට කටයුතු සංවිධානය කර ඇතැයි දුම්රිය සාමාන්\u200dයාධිකාරී එම්.ජේ.ඩී ප්\u200dරනාන්දු මහතා පවසයි.', '20 වැනි ආණ්ඩුක්\u200dරම ව්\u200dයවස්ථා සංශෝධනයට සහය පළ කළ සමගි ජන බලවේගයේ පාර්ලිමේන්තු මන්ත්\u200dරීවරුන්ට සිය පාර්ලිමේන්තු මන්ත්\u200dරී කණ්ඩායමෙන් පරිබාහිර ස්ථානයක අසුන් ලබාදෙන ලෙස විපක්ෂයේ ප්\u200dරධාන සංවිධායක ලක්ෂ්මන් කිරිඇල්ල මහතා කථානායකවරයාගෙන් ඉල්ලීමක් කර තිබේ.\n\nකථානායකවරයා වෙත ලිපියක් යොමු කරමින් ලක්ෂ්මන් කිරිඇල්ල මහතා පවසන්නේ අදාළ මන්ත්\u200dරීවරුන් පිරිසට පාර්ලිමේන්තු සභා ගර්භය තුළ ආණ්ඩු පක්ෂයේ අසුන් පැනවීමට කටයුතු කරන ලෙසය.\n\nඩයනා ගමගේ\nඅරවින්ද්  කුමාර්\nෂාක් රහුමාන්\nයිසාල් කාසිම්\nඑච්.එම්.එම්. හාරීස්\nඑම්.එස්. තව්ෆීක්\nනසීර් අහමඩ්\nඑස්.එම් රහීම්\nඑම්.එම් මුෂාරෆ්\n\nඉහත නම් සඳහන් සමගි ජන බලවේගය නියෝජනය කරමින් පාර්ලිමේන්තුවට තේරීපත්වූ මන්ත්\u200dරීවරුන් 20වන ව්\u200dයවස්ථා සංශෝධනයට අදාළව පාර්ලිමේන්තුවේ පැවති ඡන්ද විමසීමේදී ඊට පක්ෂව ඡන්දය ලබාදුනි. ', 'රටේ උද්ගතවී ඇති වසංගත තත්ත්වය මත නැවත දැනුම්දෙන තුරු නුවරඑළියේ විනෝද චාරිකා පැමිණීමෙන් වැළකි සිටින ලෙස නුවරඑළිය දිස්ත්\u200dරික් ලේකම් එම්.බි.ආර්. පුෂ්පකුමාර මහතා ජනතාවගෙන් ඉල්ලා සිටී.\nඅද (29) විශේෂ මාධ්\u200dය හමුවක් පවත්වමින් දිස්ත්\u200dරික් ලේකම්වරයා සඳහන් කළේ, එසේ පැමිණෙන පුද්ගලයින් හට නිරෝධායන නීති අනුව කටයුතු කිරීමට අවශ්\u200dය පියවර ගැනීමට ආරක්ෂක අංශ දැනුවත් කර ඇති බවය.\nනුවරඑළිය නගරයේ පිහිටි වික්ටෝරියා උද්\u200dයානය සහ ග්\u200dරේගරි වැව උද්\u200dයානය, සඳතැන්න ඇතුළු සියලු සංචාරක ස්ථාන වසා ඇති බවත් පැවසු දිස්ත්\u200dරික් ලේකම්වරයා, පවතින වසංගත තත්ත්වය හමු\u200dවේ රට ආරක්ෂා කර ගැනීමට රජය ගෙනයන සෞඛ්\u200dය ආරක්ෂිත වැඩපිළිවෙලට සෑමදෙනාගේම සහය අත්\u200dයාවශ්\u200dය බව කියාසිටියේය.\n“නුවරඑළිය කියන්නේ කොවිඩ් ආසාදිතයින් විශාල ප්\u200dරමාණයක් හඳුනාගෙන ඉන්න ප්\u200dරදේශයක් නිසා මේක අවදානම් ප්\u200dරදේශයක්. ඒ නිසා මම ඉල්ලා සිටිනවා මේ සති අන්ත නිවාඩුවටත් ඉදිරි නිවාඩුවටත් අපි දැනුම්දෙන තුරු සංචාරය කරන්න එපා කියලා. සංචාරයේ ඇවිල්ලා වැඩකුත් නෑ. සියලූම සංචාරකයින් සඳහා තියෙන ස්ථාන වහලා තියෙන්නේ. ඒක නිසා ඔවුන්ට බලන්න දෙයක් නෑ. අපි හෝටල් හිමියන්ගෙන් ඉල්ලීමක් කරලා තියෙනවා බස්නාහිර පළාත සහ අනෙකුත් අවදානම් තැන්වලින් එන අයව ගන්න එපා කියලා. “', 'පෑලියගොඩ කොවිඩ් පොකුරට වඩා විශාල කොවිඩ් පොකුරක් නිර්මාණය වුවහොත් සෞඛ්\u200dය පද්ධතියට එය දරාගැනීමට නොහැකිවනු ඇති බව රජයේ වෛද්\u200dය නිලධාරීන්ගේ සංගමය පවසයි.\n\nඑවැනි තත්ත්වයක් ඇතිවුවහොත් දැඩි අපහසු තත්ත්වයකට රටම පත්වෙනු ඇති බව රජයේ වෛද්\u200dය නිලධාරීන්ගේ සංගමයේ සංස්කාරක වෛද්\u200dය හරිත අලුත්ගේ මහතා පැවසීය.\n\nඑහිදී ඔහු වැඩිදුරටත් පෙන්වා දුන්නේ, "දැන් මේ මොහොතෙදි අපිට සක්\u200dරීය වෙච්ච රෝගී උපපොකුරු කිහිපයක් තියෙනවා. මුලින් පටන් ගත්තෙ මිනුවන්ගොඩ පොකුර. ඊට පස්සෙ කොළඹ නැව් තටාකාංගණය ආශ්\u200dරිත පොකුර, මතුගම ප්\u200dරදේශයේ අගලවත්ත ප්\u200dරදේශයේ පොකුරු නිර්මාණය වුණා. කුලියාපිටිය ප්\u200dරදේශයේ පොකුරක් නිර්මාණය වුණා. කහතුඩුව ප්\u200dරදේශයේ දැන් යම් අවදානමක් මතුවෙලා තියෙනවා. මේ විදිහට රෝගී උපපොකුරු ගණනාවක්ම නිර්මාණය වෙමින් තියෙනවා. වඩා භයානක වෙන්නේ පෑලියගොඩ පොකුර වගේ පොකුරක් හදිසියෙන්ම බිහි වුණොත් එහෙම ඉතා අපහසු තත්ත්වයකට මුළු රටම පත්වෙනවා," යනුවෙනි.\n\nඑමනිසා පොකුරු නිර්මාණය වන තැනට වැඩකටයුතු නොකිරීමට මෙන්ම පොකුරු අවසන් කිරීමට අවශ්\u200dය කටයුතු කඩිනමින් සිදුකිරීමට ජතික වගකීමක් ඇති බව වෛද්\u200dය හරිත අලුත්ගේ මහතා පෙන්වා දෙයි.', 'අමෙරිකානු රාජ්\u200dය ලේකම් මයික් පොම්පියෝ මහතාගේ මෙරට සංචාරය සම්බන්ධයෙන් අද දිනයේත් දේශපාලන වේදිකාවේ අදහස් විවිධ අදහස් පළ විය.\nසමගි ජන බලවේගයේ පාර්ලිමේන්තු මන්ත්\u200dරී කාවින්ද ජයවර්ධන,\n“අපි කවදාවත් අමෙරිකාවටවත්, ඉන්දියාවටවත් එහෙමත් නැත්නම් චීනයටවත්, ජර්මනියටවත්, එංගලන්තයටවත්, විරුද්ධව කථා කළේ නෑ. අපි අමෙරිකාව එපා කිව්වේ නෑ. හැබැයි දැන් අමෙරිකාව එපා කිව්ව උදය ගම්මන්පිල මහත්තයා, විමල් වීරවංශ මහත්තයා එතැනින් ගියාම සීතා නෝනා හොයා ගන්නවත් නෑ.“\nඅමාත්\u200dය උදය ගම්මන්පිල\n“ගිය පාර අපි එනවට බය වුණේ, සෝෆා ගිවිසුම අත්සන් කරන්න. එම්.සී.සී ගිවිසුම අත්සන් කරන්න. එවකට පාලනය කරපු ආණ්ඩුව කැමැත්තෙන් හිටියා. එතකොට අමෙරිකාවත් කැමැත්තෙන් හිටියා. අත්දෙකම එකතු වුණොත් තමයි අප්පුඩිය ගැහෙන්නේ. දැන් අමෙරිකාවට ඒ ගිවිසුම් ඉදිරියට ගෙන යෑමේ උවමනාව තිබුණත් අපේ ආණ්ඩුවට ඒ  ගිවිසුම් ඉදිරියට ගෙන යෑමේ කිසිදු උවමනාවක් නෑ.“\nඅමාත්\u200dය විමල් වීරවංශ\n“අපි ඉතාම පැහැදිලිව දන්නවා මයික් පොම්පියෝ නෙමෙයි ඊට වඩා ලොක්කෙක් මේ රටට ආවත්, ඒ ඕන ලොක්කෙකුට මේ රටේ ගෞරවය රැකගෙන මේ රටේ අභිමානය රැකගෙන. සෛවරීත්වය පාවලා දෙන්නේ නැතුව අපේ ස්වාධීනත්වය පාවලා දෙන්නේ නැතුව ඒ ඕනෑම කෙනෙක් එක්ක අවශ්\u200dය ගනුදෙනුව කරන්න පුළුවන් නායකත්වයක් මේ රටේ අද අපි බලයට ගෙනල්ලා තියෙනවා. එහෙම නායකත්වයක් ඉන්න වෙලාවක. එන්නේ කවුරු වුණත් එන කෙනාට අවශ්\u200dය විදියට වැඩේ වෙයි කියලා හිතන්න, අපිට උවමනාවක් නෑ. හැබැයි දැන් කලබල වුණ මහත්වරු එදා රනිල් වික්\u200dරමසිංහගේ ආණ්ඩුව වෙලාවේ අමෙරිකානු රාජ්\u200dය ලේකම් ජෝන් කෙරී ආවා හීන් කෙඳිරියක්වත් නැගුවේ නෑ. තවත් අවස්ථාවක සමන්තා පවෙල් ආවා. එයා තමයි ශ්\u200dරි ලංකාවට හතුරු යෝජනා ගෙන එන්න විශාල වැඩ කොටසක් කළේ. හීන් කෙඳිරියක්වත් නැගුවේ නෑ.“\nශ්\u200dරී ලංකාවේ සංචාරය අවසන් කරමින් ඊයේ (28) පස්වරුවේ අමෙරිකානු රාජ්\u200dය ලේකම්වරයා මාලදිවයින වෙත පැමිණියේය.\n1992 වර්ෂයේ දී අමෙරිකානු රාජ්\u200dය ලේකම්වරයෙකු මාලදිවයිනේ සංචාරය කිරීමෙන් අනතුරුව මාලදිවයින වෙත පැමිණි ඉහළ තලයේ රාජ්\u200dය නිලධාරියා අමෙරිකානු රාජ්\u200dය ලේකම් මයික් පොම්පියෝ වේ. \nඅමෙරිකානු රාජ්\u200dය ලේකම්වරායා මාලදිවයින් ජනාධිපති ඊබ්\u200dරාහිම් මොහොමඩ් සෝලි සහ එරට විදේශ අමාත්\u200dය අබ්දුල්ලා ෂාහිඩ් හමුවී සාකච්ඡා පවත්වනු ලැබීය.\nඑහිදි අමෙරිකානු රාජ්\u200dය ලේකම්වරයා ප්\u200dරකාශ කර ඇත්තේ මාලදිවයන සහ අමෙරිකාව අතර රාජ්\u200dය තාන්ත්\u200dරික සබඳතාවයන් තවත් ශක්තිමක් කිරීමේ අරමුණික් මාලදිවයන තුළ අමෙරිකානු තානාපති කාර්යාලයක් වීවෘත කිරීමට කටයුතු කරන බවය.\nමාලදිවයින තුළ එක්සත් ජනපද තානාපති කාර්යාලයක් පිහිටුවා නොමැති අතර කොළඹ පිහිටි එක්සත් ජනපද කාර්යාලය හරහා මාලදිවයිනේ තානාපති කටයුතු සිදුකරනු ලබයි.', 'ගාල්ල ලබුදූව කුරුන්ද කන්ද ප්\u200dරදේශයේ පදිංචි 23ක් හැවිරිදි තරුණයෙකුට ද කොවිඩ් නයින්ටීන් වෛරසය ආසාදනය වී තිබේ.\nසෞඛ්\u200dය අංශ පැවසුවේ මොහුගේ ඥාතියෙකු පසුගියදා කන්දකාඩු නිරෝධායන මධ්\u200dයස්ථානයේ නිරෝධායනය වී පසුගියදා නිවසට පැමිණ ඇතත් ඒ පිළිබඳව නිලධාරීන් දැනුවත් කර නොමැති බවය.\nඅදාළ ආසාදිත තරුණයා ඊයේ (28) දිනයේ දී ජපානය බලා පිටත්ව යාමට සූදානම් සිටි පුද්ගලයෙක් බව ද වාර්තා වේ.', 'නිරෝධායන ඇඳිරිනීතිය පැනවීමේ සූදානමක් පවතින බවට වාර්තාවීමත් සමග විනෝද චාරිකා සහ වන්දනා ගමන් සංවිධානය කර තිබූ ඇතැම් පුද්ගලයින් බස්නාහිර පළාතෙන් පිටතට යාමේ සුදානමක් ඇතැයි තොරතුරු වාර්තා වූ බව නියෝජ්\u200dය පොලිස්පති නීතිඥ අජිත් රෝහණ මහතා පවසයි.\nඒ මහතා වැඩිදුරටත් පවසා සිටියේ, බස්නාහිර පළාතේ සීමාවන්ගෙන් පිටතට යෑමට හෝ ඇතුළට ඒමට අවසර හිමිවන්නේ සීමාසහිත පිරිසකට බවය.\nවැඩිදුරටත් අදහස් දැක්වු නියෝජ්\u200dය පොලිස්පති නීතිඥ අජිත් රෝහණ මහතා,\n“අත්\u200dයාවශ්\u200dය සේවා නොවන කිසිවෙකුට මේ සීමා පන්නලා එන්න අවස්ථාව ලැබෙන්නේ නෑ. අධිවේගී මාර්ගයේ වුණත් ඒ විදියට තමයි කටයුතු කරන්නේ. ඒ වගේම අද දින උදේ ඉදලා බස්නාහිර පළාතෙන් පිටවෙන හා ඇතුළුවන තැන්වල මාර්ගබාධක යොදලා තියෙනවා. අපිට යම් යම් ආරංචිමාර්ග ලැබිලා තියෙනවා රෑ 12ට ඇඳිරිනීතිය දැම්ම නිසා ඊට ඉස්සෙල්ලා වන්දනා ගමන්, ට්\u200dරිප් යන අය, චාරිකා යන අය ඊට ඉස්සෙල්ලා පිටත්වෙන්න උත්සහ කරනවා කියලා. මේ ඇඳිරිනීතිය දැමීමේ අරමුණ, රෑ 12න් පස්සේ කොවිඩ් ව්\u200dයාප්ත වෙනවා කියන එක නෙමෙයි. අරමුණ බස්නාහිර පළාතේ විශේෂයෙන් ගම්පහ, කොළඹ හා කළුතර දිස්ත්\u200dරික්කවල ආසාදිතයින් ඉන්නවා මේක පිටතට යෑම වැළැක්වීම. සමහර අයට හේතුවක් ඇතුව පිටවෙන්න පුළුවන්. එහෙම නැතුව පිටවෙනවා නම් ඒ ගැනත් අපි සොයා බලනවා.“', 'බගවන්තලාව ප්\u200dරදේශයේ නිරෝධායනය වෙමින් සිටින කාන්තාවන් දෙදෙනෙකුට කොවිඩ් නයින්ටීන් වෛරසය ආසාදනය වී තිබේ.\nසෞඛ්\u200dය අංශ පැවසුවේ, එක් කාන්තාවකගේ සැමියා පෑලියගොඩ මත්ස්\u200dය වෙළෙඳ සංකීර්ණයේ ආශ්\u200dරිතයෙකු වන අතර ඔහුට මීට පෙර වෛරසය ආසාදනය වී ඇති බවය. \nඑම ආසාදිතයාගේ බිරිඳ සහ පවුලේ සාමාජිකයින් ස්වයං නිරෝධානයට යොමුකර තිබිය ද සිදුකළ පි.සි.ආර් පරීක්ෂණ වාර්තාවේ දී ආසාදිතයාගේ බිරිඳට සහ බිරිඳගේ නැගණියට මෙලෙස කොවිඩ් 19 වෛසරය වැළඳී ඇතැයි අනාවරණය වී තිබේ.\nවෛසරය ආසාදනය වු කාන්තාවන් දෙදෙනා බගවන්තලාව නගරයේ පිහිටි හින්දු කොවිලේ පුජාවකට සහභාගි වී ඇති බැවින් එම කොවිලේ පුජකවරයා ඇතුළු කාර්යය මණ්ඩලයේ 7 දෙනෙකු ස්වයං නිරෝධානයට යොමු කිරීමට මහජන සෞඛ්\u200dයය පරීක්ෂකවරුන් කටයුතු කර ඇත.\nඑම කොවිලේ පැවති පුජාවන්වලට සහභාගි වු ආශ්\u200dරිතයන් සොයා මහජන සෞඛ්\u200dය පරීක්ෂකවරුන් මේ වන විට විමර්ශනයක් ආරම්භ කර තිබේ.', 'පසුගිය දා පාර්ලිමේන්තුවේදී සම්මත වූ 20වන ආණ්ඩුක්\u200dරම ව්\u200dයවස්ථා සංශෝධන පනත් කෙටුම්පතට කථානායක මහින්ද යාපා අබේවර්ධන මහතා අත්සන් කර තිබේ.\n\nපාර්ලිමේන්තු නියෝජ්\u200dය මහ ලේකම් නීල් ඉද්දවෙල මහතා පැවසුවේ අද (29) පෙරවරුවේ කථානායක කාර්යාලයේදී කථානායකවරයා ඊට සිය අත්සන තැබූ බවය.\n\n20වන ආණ්ඩුක්\u200dරම ව්\u200dයවස්ථා පනත් කෙටුම්පත පසුගිය සතියේ පාර්ලිමේන්තුවේදී තුනෙන් දෙකක බහුතරයකින් සම්මත විය.\n\nකථානායකවරයා ඊට අත්සන තැබීමත් සමඟම 20වන ආණ්ඩුක්\u200dරම ව්\u200dයවස්ථා සංශෝධනය නීතියක් ලෙස බලාත්මක වෙයි.', 'කොවිඩ් -19 පැතිරීම පාලනය සඳහා කළුතර දිස්ත්\u200dරික්කයේ හුදකලා කළ ගම්මාන කිහිපයක සංචරණ සීමා ඉවත් කර තිබේ.\nනමුත් යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසා සිටියේ, මතුගම ප්\u200dරාදේශීය ලේකම් කොට්ඨාසයේ බදුගම නව ජනපද ගම්මානයේ පමණක් සංචරණ සීමා ඉවත් කරනොමැති බවය.\nනව කොරෝනා වෛරස ආසාදිතයින් වාර්තා වීම සැළකිල්ලට ගනිමින් හුදකලා කර තිබූ කළුතර දිස්ත්\u200dරික්කයේ මතුගම, අගලවත්ත, පාලින්දනුවර සහ වලල්ලාවිට යන ප්\u200dරාදේශිය ලේකම් කොට්ඨාශවලට අයත් ගම්මාන 12ක් මෙලෙස යථා තත්ත්වයට පත් කිරීමට පියවර ගෙන තිබේ.\nමේ අතර අද (29) මධ්\u200dයම රාත්\u200dරියේ සිට බස්නාහිර පළාතට නිරෝධායන ඇඳිරිනීතිය ක්\u200dරියාත්මක කිරීමට නියමිතය.', 'ඊයේ (28) දිනයේ හඳුනාගත් නව කොරෝනා ආසාදිතයින්ගෙන් වැඩිම පිරිසක් කොළඹ දිස්ත්\u200dරික්කයෙන් වාර්තා වී තිබේ.\nකොවිඩ් නයින්ටීන් පැතිරීම වැළැක්වීමේ ජාතික ක්\u200dරියාන්විත මධ්\u200dයස්ථානය පැවසුවේ, ඊයේ හඳුනාගත් නව ආසාදිතයින් 335 දෙනාගෙන් 237 දෙනෙකුම කොළඹ දිස්ත්\u200dරික්කයෙන් හඳුනාගෙන ඇති බවය.\nඉන් ආසාදිතයින් 161 දෙනෙකු කොළඹ නගර සීමාවෙන් හඳුනාගෙන ඇති අතර 17 දෙනෙකු කැස්බෑව සෞඛ්\u200dය වෛද්\u200dය නිලධාරී කොට්ඨාසයෙන් හා 21 දෙනෙක් මට්ටක්කුලියෙන් වාර්තා වේ.\nකිරුළපන, නාරාහේන්පිට, මෝදර, කොටහේන, මාළිඟාවත්ත, වැල්ලම්පිටිය, වැල්ලවත්ත, බොරැල්ල, පාමංකඩ, තුන්මුල්ල සහ කඩුවෙල යන ප්\u200dරදේශවලින් ද ඊයේ දිනයේ නව ආසාදිතයින් හඳුනාගෙන ඇති බව සඳහන්ය.\nමීට අමතරව ඊයේ දිනයේ නිකුත් වූ පී.සී.ආර් පරීක්ෂණ වාර්තාවලට අනුව ගම්පහ දිස්ත්\u200dරික්කයේ මහර, වත්තල සහ දිවුලපිටිය යන ප්\u200dරදේශවලින් නව ආසාදිතයින් 75 දෙනෙකු හඳුනාගෙන තිබේ.\nඑයින් 52 දෙනෙක් වත්තල ප්\u200dරදේශයෙන් වාර්තා වන අතර, 22 මහර ප්\u200dරදේශයෙන් ද එක් අයෙක් දිවුලපිටියෙන් ද වාර්තා වේ.\nකළුතර, බණ්ඩාරගම ප්\u200dරදේශයෙන් ආසාදිතයින් දස දෙනෙකු, ගාල්ල නගර සීමාවෙන් එක් ආසාදිතයෙකු, හම්බන්තොට දිස්ත්\u200dරික්කයේ තංගල්ල සහ තිස්සමහාරාමය ප්\u200dරදේශවලින් ආසාදිතයින් තිදෙනෙකු හඳුනාගෙන ඇති අතර කුරුණෑගල දිස්ත්\u200dරික්කයෙන් ද නව ආසාදිතයින් සිව්දෙනෙකු වාර්තා වී ඇති බව කොවිඩ් නයින්ටීන් පැතිරීම වැළැක්වීමේ ජාතික ක්\u200dරියාන්විත මධ්\u200dයස්ථානය පැවසුවේය.\nමීට අමතරව නුවරඑළිය දිස්ත්\u200dරික්කයේ තලවකැලේ, මස්කෙළිය සහ කොටගල ප්\u200dරදේශවලින් කොරෝනා ආසාදිතයින් සිව්දෙනෙකු හඳුනාගෙන ඇති අතර පුත්තලම දිස්ත්\u200dරික්කයේ නවගත්තේගම ප්\u200dරදේශයෙන් එක් ආසාදිතයෙකු හඳුනාගෙන ඇති බව සඳහන් වේ.\nඊයේ ආසාදිතයින් වාර්තා වු ප්\u200dරදේශ පහතින් දැක්වේ.', 'හෝමාගම හයිලෙවල් මාර්ගයේ ගලවිලවත්ත ප්\u200dරදේශයේ සිදු වූ රිය අනතුරකින් තරුණයින් දෙදෙනෙකු බරපතළ තුවාල ලබා තිබේ.\nවේගයෙන් පැමිණි යතුරුපැදියක් බස් රථයක් වම් පැත්තෙන් ඉස්සර කිරීමට යාමේදී එම යතුරුපැදිය මාර්ගයේ නවතා තිබූ ලොරි රථයක ගැටීමෙන් එම අනතුර සිදුවිය.\nඅනතුරින් බරපතළ තුවාල ලැබූ යතුරුපැදියේ ගමන් කළ තරුණයින් දෙදෙනා කළුබෝවිල රෝහලට ඇතුළත් කළ බව අප වාර්තාකරු පැවසීය.\nඅනතුර සිදුවන ආකාරය බස් රථයේ සවිකර තිබූ CCTV කැමරාවේ පටිගත වී තිබුණි.\nඑම වීඩියෝව පහතින්,', 'සමාජය තුළින් කොවිඩ් ආසාදිතයින් හමුවී ඇති බවට හා කොවිඩ් මරණ පිළිබඳ නිසි වාර්තා පළ නොවන බවට පැතිර යන මත සම්බන්ධයෙන් අද “දෙරණ අරුණ“ වැඩසටහන සමග සජීවීව එක්වෙමින් යුද හමුදාපති ලුතිතන් ජෙනරාල් ශවේන්ද්\u200dර සිල්වා මහතා අදහස් පළ කළේය.\n“ලංකාවේ ඉන්න ශ්\u200dරේෂ්ඨතම වෛද්\u200dයවරු කණ්ඩායම තමයි අපිත් සමග කොවිඩ් කාර්ය සාධක බලකායේ ඉන්නේ. මට වෛද්\u200dයවරු දෙන දේ තමයි කියන්න හැකියාව තිබෙන්නේ. ඔවුන් කියන්නේ, මේ සමාජ ගතවීම කියන දේ තියෙන අර්ථය, කිසිසේත් මේ තත්ත්වයේ දී ගෙනහැර පෑමට හැකියාවක් නොමැති බවයි. මොකද සෑම පුද්ගලයෙකුගේම ආශ්\u200dරිතයෙක් මාර්ගයෙන් හැඳුන බවට හොඳටම පේන්න තියෙනවා කියලා තමයි වෛද්\u200dයවරු කියන්නේ. ඒ නිසා තමයි ඔවුන් කියන්නේ, සමාජ ගතවීමක් තාම නෑ කියලා. ඒ අනුව කාර්ය සාධක බලකායේ ක්\u200dරියාන්විත මධ්\u200dයස්ථානයේ ප්\u200dරධානියා වශයෙන් ඔවුන් තමයි විශේෂඥවරු අපි හමුදාවේ, අපි වෛද්\u200dය වෘත්තියේ නෙමෙයි. නමුත් ඔවුන් කියන තත්ත්වය, ඔවුන් මේක විශ්ලේෂණාත්මකව පෙන්වන ක්\u200dරමවේදයන් සියල්ල සැළකිල්ලට ගත්තාම ඔවුන් පවසන්නේ මේක තාම සමාජ ගතවෙලා නෑ කියලා. අපිට තාම අවස්ථා දෙක තුනක් හමුවුණා  හුදකලා වගේ, නමුත් මේවා සොයාගෙන ගියාමත් නැවත වතාවක් සම්බන්ධතාවයක් තිබෙන බව පැහැදිලි වෙනවා.“\nප්\u200dරශ්නය - අද උදෑසන සිට අපෙන් විවිධ විමසීම් සිදුකරනවා IDH රෝහලේ මෘතදේහයන් මෙතරම් තිබෙනවා, ජාතික රෝහලේ තිබෙනවා. කොවිඩ් ආසාදිතයින් මේ තරම් ප්\u200dරමාණයක් මියගිහින් තිබෙනවා කියලා. මෙහෙම තොරතුරක් ඔබ තුමාට ලැබිලා තිබෙනවා ද?\n“ජාතික රෝහලේ ඊයේ රාත්\u200dරියේ දී ඇතුළත් වුණ පුද්ගලයින් දෙදෙනෙක් ඇතුළත් වීමේ දී මියයෑමක් සිදුවෙලා තියෙනවා. ඒක සාමාන්\u200dය රෝග තත්ත්වයක් යටතේ තමයි මියගිය තත්ත්වය පේන්න තිබෙන්නේ. නමුත් මේ දිනවල සාමාන්\u200dය තත්ත්වයක් යටතේ මියගියත් අනිවාර්යයෙන්ම මෘත ශරීරය පරීක්ෂණයට භාජනය කරලා, පීසීආර් පරීක්ෂණයකුත් කරලා තමයි ඉතුරු කටයුතු කරන්නේ. ඒක අපි අනිවාර්යයෙන්ම තහවුරු කර ගත යුතුයි කොවිඩ් ආසාදිතයෙක් ද කියලා. ඒ සඳහා පීසීආර් පරීක්ෂණය තව සුළු වෙලාවකින් කරාට පස්සේ අද දිනයේ දී මේක දැනගන්න පුළුවන්. එතෙක් මේක කොවිඩ් කියලා කිසිසේත්ම කියන්න හැකියාවක් නෑ“', 'කොළඹ මහ නගර සභා රැස්වීම අද (29) දිනයේ පැවැත්වීමට සියලු කටයුතු සූදානම් කර ඇති බව කොළඹ මහනගර සහාවේ නගරාධිපතිනි රෝසි සේනානායක මහත්මිය පැවසුවාය.\nඑමෙන්ම මහජන ආධාර දෙපාර්තමේන්තුව අද දිනයේ සිට යළි ආරම්භ කෙරෙන බව ඇය සඳහන් කළාය.\nමේ සම්බන්ධයෙන් අදහස් දක්වන කොළඹ මහනගර සහාවේ නගරාධිපතිනි රෝසි සේනානායක මහත්මිය,\n“කොළඹ නගර සභාවේ මහ සභාව අපි සියලූම විදිවිධාන ලෑස්ති කරලා තියෙන්නේ. ඒක දවල් 2.30ට. මොකද අනපේක්ෂිත විදියට අපේ ජන සෞඛ්\u200dය දෙපාර්තමේන්තුවට සහ අනෙකුත් දෙපාර්තමේන්තු සහ සියලුම සේවාවන් ඒ ආකාරයෙන්ම ජනතාවට ලබා දෙමින් පවතිනවා. සෞඛ්\u200dය සුරක්ෂිතභාවය තහවුරු කරමින්, අපි අද දවසේ කොළඹ මහ සභාව තියන්න තීරණය කරලා තියෙනවා. මොකද මහනගර සභා ආඥා පනතට අනුකූලව සියලූම ප්\u200dරාදේශිය සභාවක්, නගර සභාවක් අනිවාර්යයෙන්ම මහ සභාවක් මාසිකව තැබිය යුතුයි.  මහජන ආධාර දෙපාර්තමේන්තුව, විපතට පත් ජනාතවට වියළි ආහාර ලබා දෙන්න කටයුතු කරලා තියෙනවා. “', 'කොවිඩ් ආසාදිතයින් පරීක්ෂා කිරීම සඳහා සිදුකෙරෙන PCR පරීක්ෂණවල වාර්තා නිකුත් කිරීමේ ප්\u200dරමාදයක් පවතින බව මහජන සෞඛ්\u200dය පරීක්ෂකවරුන්ගේ සංගමයේ සභාපති උපුල් රෝහණ මහතා පවසයි. \nපසුගිය 8 වන දා සිට පීසීආර් පරීක්ෂණ සඳහා යොදා ගනු ලබන යන්ත්\u200dර අක්\u200dරීය වීම හේතුවෙන් එම ප්\u200dරමාදය ඇති වු බව ද ඒ මහතා වැඩිදුරටත් පැවසීය.\nඅද (29) උදෑසන “දෙරණ අරුණ“ සමග එක්වෙමින් ඒ මහතා මෙම අදහස් පළ කළේය.\n“එම ප්\u200dරමාදය නිවැරදි වෙමින් තිබිය දී, පසුගිය 23 වන දා සිට යම් තරමක ප්\u200dරමාදයක් තියෙනවා කලින් වගේ එක් දිනයක් හෝ ආසන්න දිනයක වාර්තා ලබා ගැනීමේ හැකියාව නෑ. විශේෂයෙන්ම විශාල සංඛ්\u200dයාවක් ආසාදිතයින් සහ ආශ්\u200dරිතයින් වාර්තා වෙද්දි පීසීආර් පරීක්ෂණ සඳහා සාම්පල සංඛ්\u200dයාවක් ලංකාවෙන් යොමු වීම නිසා ප්\u200dරමාදයක් තිබෙන බව පේන්න තියෙනවා. නමුත් අපි ඍජුවම චෝදනා කළේ නෑ සති දෙක තුනක් ප්\u200dරමාදයක් කියලා. යම් ප්\u200dරමාදයක් තියෙනවා ඒකට පිළියම් බලධාරීන් සොයයි කියලා අපි බලාපොරොත්තු වෙනවා. “\nමේ පිළිබඳ අදහස් දැක්වු යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසා සිටියේ, “මේ වනවිට ප්\u200dරධාන පීසීආර් පරීක්ෂණ යන්ත්\u200dරයක් ක්\u200dරීයාවිරහිත වීමක් තියෙනවා පසුගිය දින කිහිපය තුළ. ඒක හදන්න අපේ තාක්ෂණික නිලධාරීන් සෑහෙන්න උත්සහයක් ගත්තා. නමුත් හැකියාවක් ලැබුණේ නෑ. ඒ පීසීආර් පරීක්ෂණ යන්ත්\u200dරය විශාල වශයෙන් අපිට වාර්තා දුන්න යන්ත්\u200dරය. මේවා පැය 24 පුරාවට පසුගිය දින 20ක් පමණ භාවිත කිරීම හේතුවෙන් මෙම තත්ත්වය ඇති වෙලා තිබ්බා. මේ යන්ත්\u200dරය හදන්න චීනයෙන් එක් පුද්ගලයෙක් ගෙන්වා ගැනීමේ අවශ්\u200dයතාවයක් තිබ්බා. ඒකත් රාජ්\u200dය තාන්ත්\u200dරික මට්ටමින් කටයුතු කරලා බොහෝ දුරට හෙට දිනයේ දී ඒ පුද්ගලයා ගෙන්නලා යම් නිරෝධායනයක් යටතේ, එම යන්ත්\u200dරය හදා ගන්න අපි කටයුතු කරනවා“ යනුවෙනි.\nමේ අතර මහජන පරීක්ෂකවරුන්ගේ යම් අඩුවක් දිවයින පුරා මේ වන විට ඇතිව තිබෙන බව ද ඒ මහතා පැවසීය.\n“මහජන පරීක්ෂකවරු 1817කට ආසන්න සංඛ්\u200dයාවක් තමයි ඉන්නේ, මේකෙන් 1400ක් වගේ ක්ෂේත්\u200dර මහජන පරීක්ෂකවරු විදියට කටයුතු කරන්නේ. දිගින් දිගටම අපි බරපතළ ගැටලුවකට මුහුණ දෙනවා. විශේෂයෙන්ම ලංකාවේ ඇතැම් ප්\u200dරදේශවල කොළඹ මහනගර සභා සීමාවේ, මේ වන විට ආසාදිතයින් රෝහල් ගතකිරීම හැර ආසාදිතයින් සොයා යෑමේ බරපතළ ගැටලු නිර්මාණය වෙලා තියෙනවා. දැඩි හිඟයක් පවතිනවා මහජන සෞඛ්\u200dය පරීක්ෂකවරුන්ගේ. කෙසේ වෙතත් පසුගිය අවස්ථාවේ දී කණ්ඩායම් දෙකක් පුහුණුව සඳහා විටින් විට බඳවා ගෙන දැනටත් පුහුණුව ලබමින් ඉන්නවා. දැන් පුහුණුව අඬාල වෙලා තියෙනවා. කෙසේ වෙතත් කඩිනමින් මේ තත්ත්වයට මුහුණ දීමට නම් මහජන පරීක්ෂකවරු කණ්ඩායම් දෙකක් වත් පුහුණුකර මුදා හැරිය යුතුයි කියලා බලධාරීන්ගේ අවධානයට යොමු කරනවා.“', 'දැනට ඇඳිරිනීතිය පනවා ඇති ප්\u200dරදේශවල අද (29) උදෑසන 8 සිට රාත්\u200dරී 10 දක්වා වෙළෙඳෙසැල් සහ ඖෂධසැල් විවෘතව තැබීමට පියවර ගෙන තිබේ.\nමේ වන විට ගම්පහ දිස්ත්\u200dරික්කයටම නිරෝධායන ඇඳිරිනීතිය බලපැවැත් වේ. ඊට අමතරව කොළඹ දිස්ත්\u200dරික්කයේ පොලිස් බලප්\u200dරදේශ 21 කට හා කළුතර දිස්ත්\u200dරික්කයේ පොලිස් බලප්\u200dරදේශ 5කට නිරෝධායන ඇඳිරි නීතිය පනවා තිබේ.\nමේ පිළිබඳ වැඩිදුරටත් අදහස් දැක්වු පොලිස් මාධ්\u200dය ප්\u200dරකාශක, නියෝජ්\u200dය පොලිස්පති නීතිඥ අජිත් රෝහණ මහතා,\n“බස්නාහිර පළාතේ ඇඳිරිනීතිය තියෙන ප්\u200dරදේශවල, ඒ වගේම කුලියාපිටිය ප්\u200dරදේශයේ ඇඳිරිනීතිය ඇති පොලිස් වසම් 5ක් ආශ්\u200dරිතව, අත්\u200dයාවශ්\u200dය ආහාර හා ඖෂධ මිල දී ගැනීමට අත්\u200dයාවශ්\u200dය ආහාර සපයන වෙළෙඳසැල්, සතොස වෙළෙඳසැල්, සමූපකාර, සුපිරි වෙළෙඳසැල් සහ ඔසුසැල් විවෘත කිරීමට අවසර ලබා දීමට තීරණය කර තිබෙනවා. ඒ අනුව උදෑසන 8 සිට රාත්\u200dරී 10 දක්වා පැය 14 කාලයක් තිබෙනවා වෙළෙඳසැල් විවෘත කිරීමට. හැකි සෑම අවස්ථාවකම සෞඛ්\u200dය සිරිත්වලට අනුගත වෙලා කටයුතු කිරීම අනිවාර්ය වෙනවා. දුරස්ථභාවය තියා ගන්න. ඒ වගේම මුහුණු ආවරණය පැළඳ කටයුතු කරන්න.“', 'ආගමික කටයුතු සඳහා ජනතාව සහභාගිකරවා ගැනීමේ දී පුද්ගලයින් 50 දෙනෙකුට අඩු සංඛ්\u200dයාවක් සහභාගිකරවා ගන්නා ලෙස සෞඛ්\u200dය අංශ ඉල්ලීමක් කරයි.\nවිශේෂයෙන් එළඹෙන පුර පසළොස්වක පොහොය දිනයේ දී මේ පිළිබඳ වැඩි අවධානයක් යොමුකරන ලෙස සෞඛ්\u200dය අංශ දැනුම්දෙයි.\nමේ සම්බන්ධයෙන් වැඩිදුරටත් කරුණු පැහැදිලි කළ සෞඛ්\u200dය ප්\u200dරවර්ධන කාර්යාංශයේ අධ්\u200dයක්ෂ විශේෂඥ වෛද්\u200dය පාලිත කරුණා\u200dප්\u200dරේම මහතා පවසා සිටියේ, නිරෝධායන ඇඳිරි නීතිය පනවා ඇති ස්ථානවල ආගමික කටයුතු වෙන දා මෙන් සිදුකළ නොහැකි බවය.\nමෙහිදී වැඩිදුරටත් අදහස් දැක්වු විශේෂඥ වෛද්\u200dය පාලිත කරුණා\u200dප්\u200dරේම මහතා,\n“මේ දවස්වල අපිට පෝය යෙදිලා තියෙනවා. ඒත් සමග ආගමික කටයුතු මේ දිනවල වැඩී. විශේෂයෙන්ම අපි කාරුණිකව ඉල්ලන්නේ, මෙවැනි තත්ත්වයක් යටතේ, විශේෂයෙන්ම නිරෝධායන ඇඳිරි නීතිය ඇති තැන්වල අපිට ආගමික කටයුතු වෙනදා වගේ සිදුකරන්න හැකියාවක් නෑ. ඒ වගේම බස්නාහිර පළාතෙන් එපිට නිරෝධායන ඇඳිරි නීතිය නැති තැන්වල දී වුණත්, මේ ආගමික කටයුතු කරද්දි, ඉතාම සීමා සහිත සංඛ්\u200dයාවක්, නිර්දේශ අනුව 50 දෙනෙකුට අඩු සංඛ්\u200dයාවක් එකතු කරගෙන ඉතාම ගෞරවයෙන් ඉල්ලා සිටිනවා මේ කටයුතු ඉතාම කුඩා මට්ටමින් කරගෙන යන්න කියලා. මොකද ඒක ඉතාම වැදගත් රෝගය පැතිරීම වැළක්වා ගැනීමට. අපි සියලු දෙනාටම මේක වැදගත්. අනෙක් කාරණය තමයි මේ අස්ථාවේ දී වැඩිම අවධානමක් තියෙන්නේ වයස අවුරුදු 60ට වැඩි වයසක උදවිය හා දියවැඩියාව, හෘද රෝග, අධික රුධිර පීඩනය, වකුගඩු රෝග තියෙන කණ්ඩායම. මෙහිදී වැදගත් වන දේ තමයි ඔවුන් නිසි ආකාරයෙන් තමන්ගේ ඖෂධ පාවිච්චි කිරීම වැදගත්. මේ වැනි වැඩිහිටියන් නිවසේම රැඳී සිටිම අතිශය වැදගත් වෙනවා.“', 'මිනුවන්ගොඩ සහ පෑලියගොඩ කොවිඩ් නයින්ටීන් පොකුරෙන් වාර්තා වන සමස්ථ ආසාදිතයින්ගේ ගණන 5,700 සීමාව ඉක්මවා ගොස් තිබේ.\nඒ ඊයේ (28) දිනයේ හඳුනාගැණුනු නව ආසාදිතයින් 335 දෙනා ද සමගය.\nඊයේ දිනයේ හඳුනාගැණුනු ආසාදිතයින්ගෙන් 27 දෙනෙකු නිරෝධායන මධ්\u200dයස්ථාන තුළින් හඳුනාගෙන ඇති අතර අනෙක් ආසාදිතයින් 308 දෙනා පෑලියගොඩ සහ මිනුවන්ගොඩ කොවිඩ් ආසාදිතයින්ගේ ආශ්\u200dරිතයින් බව යුද හමුදාපති ලුතිතන් ජෙනරාල් ශවේන්ද්\u200dර සිල්වා මහතා සඳහන් කළේය.\nඒ අනුව මිනුවන්ගොඩ සහ පෑලියගොඩ කොවිඩ් නයින්ටීන් පොකුරේ සමස්ථ ආසාදිතයින් සංඛ්\u200dයාව 5,730  දක්වා ඉහළ ගොස් තිබේ.\nඑමෙන්ම මෙරට සමස්ථ කොවිඩ් නයින්ටීන් ආසාදිතයින් සංඛ්\u200dයාව ද මේ වන විට 9,000 සීමාව ඉක්මවා ගොස් ඇති බව වසංගත රෝග විද්\u200dයා අංශය සඳහන් කළේය.\nඒ අනුව මෙරට සමස්ථ කොවිඩ් නයින්ටීන් ආසාදිතයින්ගේ සංඛ්\u200dයාව 9,205ක් වන අතර ඉන් රෝගීන් 4,075දෙනෙකු පූර්ණ සුවය ලබා රෝහල්වලින් පිටව ගොස් තිබේ.\nඒ අනුව රෝගීන් 5,111 දෙනෙකු තවදුරටත් පූර්ණ වෛද්\u200dය අධීක්ෂණය යටතේ රෝහල් ගතව ප්\u200dරතිකාර ලබයි.\nපසුගිය දින 06 තුළ පමණක් කොවිඩ් නයින්ටීන් ආසාදිතයින් 2,883 දෙනෙකු හඳුනාගෙන ඇති අතර මෙරටින් වැඩිම රෝගීන් සංඛ්\u200dයාවක් වාර්තා වී ඇත්තේ පසුගිය 23 වනදාය.', 'ඌව, නැගෙනහිර සහ උතුරු මැද පළාත්වලත් හම්බන්තොට, මුලතිව් සහ වවුනියා දිස්ත්\u200dරික්කවලත් සවස 2.00 න් පසුව තැනින් තැන වැසි හෝ ගිගුරුම් සහිත වැසි ඇති විය හැකි බව කාලගුණ විද්\u200dයා දෙපාර්තමේන්තුව පවසයි.\nඇතැම් ස්ථානවලට විශේෂයෙන්ම ඌව පළාතේත් ත්\u200dරිකුණාමලය සහ අම්පාර දිස්ත්\u200dරික්කවලත් මි.මී50ට වැඩි තරමක තද වැසි ඇතිවිය හැකිය.\nගිගුරුම් සහිත වැසි සමග තාවකාලික තද සුළංවලින් සහ අකුණු ඇති වේ.\nත්\u200dරිකුණාමලය සිට මඩකලපුව හරහා පොතුවිල් දක්වා වන මුහුදු ප්\u200dරදේශවල තැනින් තැන සවස් කාලයේ දී හෝ   රාත්\u200dරී කාලයේදී වැසි හෝ ගිගුරුම් සහිත වැසි ඇති විය හැකිය.', 'තවත් කොවිඩ් නයින්ටීන් ආසාදිතයින් 124ක් අලුතින් හඳුනාගත් බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\nඑම ආසාදිතයින්ගෙන් 106 දෙනෙකු මීට පෙර හඳුනාගත් ආසාදිතයින්ගේ ආශ්\u200dරිතයන් වන අතර අනෙක් 18 දෙනා නිරෝධායනය මධ්\u200dයස්ථානවලින් හමුවී තිබේ.\nඒ අනුව, අද දිනයේදී මේ දක්වා හඳුනාගෙන ඇති ආසාදිතයින් ගණන 335කි.\nප්\u200dරවෘත්ති දෙපාර්තමේන්තුව පැවසුවේ, මේ දක්වා මිනුවන්ගොඩ - පෑලියගොඩ කොවිඩ් පොකුරෙන් හමු වී ඇති ආසාදිතයින් ගණන 5,731ක් බවය.', 'වාද්දූවේ පදිංචි යුද හමුදා සිවිල් සේවකයෙකුට වෛරසය ආසාදනය වී තිබේ.\nරෝහල් ප්\u200dරකාශකයෙකු පැවසුවේ ඔහු වෙනත් ස්ථානයකින් පී.සී.ආර්. පරීක්ෂණ සිදුකර එය නොදන්වා සුළු අසනීප තත්ත්වයකට ප්\u200dරතිකාර ලබාගැනීම සඳහා කළුතර, නාගොඩ රෝහලට පැමිණ ඇති බවය.\nඑහිදී ඔහුට වෛරසය ආසාදනය වී ඇති බවට තහවුරුවීමත් සමග වෙනත් රෝහලකට යොමුකොට ඔහු රැඳී සිටි වාට්ටුව විෂබීජහරණයට ලක්කෙරුණි.\nසෞඛ්\u200dය අංශ පැවසුවේ, මොහුට වෛරසය ආසාදනය වූ ආකාරය සම්බන්ධයෙන් පරීක්ෂණ පැවැත්වෙන බවය.\nමේ අතර බේරුවල හා කළුතර ප්\u200dරදේශවල පදිංචිකරුවන් සිව්දෙනෙකුට වෛරසය ආසාදනය වී තිබේ. \nසෞඛ්\u200dය අංශ පැවසුවේ ඔවුන් සියලුදෙනාම පෑලියගොඩ මත්ස්\u200dය වෙළෙඳ සංකීර්ණයේ ආශ්\u200dරිතයින් බවය.\nඒ අනුව, ඔවුන්ගේ ආශ්\u200dරිතයන් 35ක් ස්වයං නිරෝධායනයට යොමු කෙරුණි.\nමේ අතර පෑලියගොඩ මත්ස්\u200dය වෙළෙඳ සංකීර්ණය හා සම්බන්ධ වූ කෑගල්ලේ 30 දෙනෙකුගේ පී.සී.ආර්. පරීක්ෂණ පසුගිය 26 දා සිදුකළ අතර ඉන් 08 දෙනෙකුට වෛරසය ආසාදනය වී ඇති බව අද තහවුරු වුණි.\nඔවුන් අලපලාබල, කරඬුපල, උඳුගොඩ, මීදෙණිය හා අඹන්පිටිය යන ප්\u200dරදේශවල පදිංචිකරුවන්ය. \nමේ අතර කොත්මලේ පූඩලු ඔය පදිංචිකරුවෙකුට ද කොවිඩ් නයින්ටීන් වෛරසය ආසාදනය වී තිබේ.\nසෞඛ්\u200dය අංශ පැවසුවේ, ඔහුගේ ආශ්\u200dරිතයින් සිටින පවුල් 05ක් නිරෝධායනයට යොමු කළ බවය. \nඑසේම \u200dමස්කෙලිය, මොකාවත්ත ප්\u200dරදේශයේ ස්වයං නිරෝධායනය වෙමින් සිටි අයෙකුට ද කොවිඩ් නයින්ටීන් වෛරසය ආසාදනය වී තිබේ.\nඔහු පෑලියගොඩ මත්ස්\u200dය වෙළෙඳ සංකීර්ණයේ සේවකයෙකු වන අතර පවුල් 10 ක ආශ්\u200dරිතයන් නිරෝධායනයට යොමු කෙරුණි.\nමේ අතර හැටන් කොටගල නගරයේ පදිංචි පුද්ගලයෙකුට කොවිඩ් නයින්ටීන් වෛරසය ආසාදනය වීමත් සමග පසුගියදා ඔහු ප්\u200dරතිකාර සඳහා රෝහල්ගත කෙරුණි.\nඔහු පෑලියගොඩ ආශ්\u200dරීතයෙක් වන අතර එම පුද්ගලයා වෛරසය ආසාදනය වී ඇති බවට දැනගැනීමට පෙර ප්\u200dරදේශයේ පිහිටි මත්පැන් අලෙවිසැල් දෙකකට ගොස් ඇති බව සෞඛ්\u200dය අංශ අනාවරණය කරගෙන තිබේ.\nඒ අනුව එම මත්පැන් අලෙවි සැල් දෙක අද මුද්\u200dරා දමා එහි සේවකයන් නිරෝධායනයට යොමු කෙරුණි.', 'බස්නාහිර පළාතට නිරෝධායන ඇඳිරිනීතිය පැනවෙන්නේ තාවකාලිකව බැවින් ඇඳිරිනීතිය පැනවීමට පෙර බස්නාහිර පළාතෙන් පිටතට යෑමට උත්සහ නොකරන ලෙස යුද හමුදාපතිවරයා මහජනතාවගෙන් ඉල්ලීමක් කරයි.\n\nහෙට (29) මධ්\u200dයම රාත්\u200dරීයේ සිට එළඹෙන සඳුදා උදැසන 5.00 දක්වා බස්නාහිර පළාතට නිරෝධායන ඇඳිරිනීතිය පැනවීමට අද (28) තීරණය කෙරුණි.\n\nසඳුදා උදෑසන 5.00 ට ඇඳිරිනීතිය ඉවත් කළ ද දැනට ඇඳිරිනීතිය පනවා ඇති ප්\u200dරදේශවලට අඛණ්ඩව නිරෝධායන ඇදිරිනීතිය ක්\u200dරියාත්මකවන බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා සඳහන් කළේය.\n\nයුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසන්නේ ජනතාව වෙනත් ප්\u200dරදේශවලට යෑමෙන් කොරෝනා වෛරසය පැතිර යාමට ඉඩ ඇති බැවින් එසේ නොකරන ලෙසය.  \n\nමේ අතර, නිරෝධායන ඇදිරිනීතිය ක්\u200dරියාත්මකවන කාලයේදී අත්\u200dයවශ්\u200dය රාජකාරී කටයුතුවල නිරතවන පිරිස් හැරුණුවිට වෙනත් කිසිදු අයෙකුට බස්නාහිර පළාතට ඇතුළුවීමට හෝ පිටවීමට අවසරහිමි නොවන බව පොලිස් මාධ්\u200dය ප්\u200dරකාශක නියෝජ්\u200dය පොලිස්පති අජිත් රෝහණ මහතා පැවසීය.\n\nඅත්\u200dයවශ්\u200dය රාජකාරී කටයුතු ලෙස නම්කර ඇත්තේ ජලය, විදුලිය, සන්නිවේදනය, මාධ්\u200dය, සෞඛ්\u200dය, ඖෂධ, වරාය, ගුවන් තොටුපළ ආදී කටයුතු බවද ඔහු සඳහන් කළේය.\n\nබස්නාහිර පළාතට ඇතුළුවන සෑම ස්ථානයකම විශේෂ පොලිස් මාර්ග බාධක යෙදවීමට දැනටමත් කටයුතු කර ඇති බවද පොලිස් මාධ්\u200dය ප්\u200dරකාශක නියෝජ්\u200dය පොලිස්පති අජිත් රෝහණ මහතා සඳහන් කළේය.\n\nඊට අධිවේගී මාර්ගයද ඇතුළත් බව වැඩිදුරටත් සඳහන් කෙරුණි.', 'කොවිඩ් -19 වෛරසය ආසාදනය වූ තවත් 211 දෙනෙකු හඳුනාගෙන ඇති බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\nඉන් 202 දෙනෙක් මීට පෙර හඳුනාගත් ආසාදිතයින්ගේ ආශ්\u200dරිතයින් වන අතර අනෙක් 9 දෙනා නිරෝධායන මධ්\u200dයස්ථානවලින් හඳුනාගෙන තිබේ.\nඑම 202 දෙනාගෙන් 140 දෙනෙක් දැනට ඇඳිරිනීතිය පනවා ඇති ප්\u200dරදේශ වලින් හමුවූ බව සඳහන් වේ.\nඒ අනුව මේ දක්වා මිනුවන්ගොඩ - පෑලියගොඩ කොවිඩ් පොකුරෙන් හමු වී ඇති ආසාදිතයින් ගණන 5,607කි.\nඒ අනුව, මේ දක්වා මෙරට දී හමුවී ඇති සමස්ථ කොවිඩ් නයින්ටීන් වෛරස ආසාදිතයන් ගණන 9081ක් දක්වා ඉහළ ගොස් ඇති බව සෞඛ්\u200dය අංශ පවසති.\nඅද දිනයේ සුවය ලැබූ  ගණන 32ක් වන අතර සෞඛ්\u200dය අමාත්\u200dයාංශය සඳහන් කළේ මෙරටදී සුවය ලැබූ සමස්ථ ආසාදිතයින් සංඛ්\u200dයාව 4075ක් බවය. \nඒ අනුව මේ වන විට ආසාදිතයින් 4987ක් තවදුරටත් ප්\u200dරතිකාර ලබයි.', 'රජය විසින් ක්\u200dරියාත්මක කරනු ලබන කොවිඩ්-19 වෛරස ව්\u200dයාප්තිය වැළැක්වීමේ වැඩසටහන් හා සමගාවීව අනෙකුත් රාජ්\u200dය සේවාවන් ද බාධාවකින් තොරව පවත්වා ගෙන යාමේ අවශ්\u200dයතාවය පැනනැගී ඇති බව රාජ්\u200dය සේවා, පළාත් සභා හා පළාත් පාලන අමාත්\u200dයාංශයේ ලේකම් ජේ. ජේ. රත්නසිරි මහතා පවසයි.\nනිවේදනයක් නිකුත් කරමින් ඔහු පවසන්නේ පවතින තත්ත්වය පිළිබඳ අවධානය යොමුකොට කැපවීමෙන් යුතුව ස්වකීය රාජකාරී උපරිමයෙන් ඉටුකිරීමට සියලුම රජයේ නිලධාරීන්ගේ අවධානය යොමුවිය යුතු බවය.\nකොවිඩ්-19 වෛරස් ව්\u200dයාප්තිය පාලනය කිරීම සඳහා රජයේ ආයතන ප්\u200dරධානීන් විසින් අනුගමනය කළ යුතු උපදෙස් අතුළත් කරමින් ජනාධිපති ලේකම් විසින් නිතුක් කළ 2020 අප්\u200dරේල් මස 15 වැනි දිනැති අංක PS/GPA/චක්\u200dරලේඛන/20/2020 චක්\u200dරලේඛය සහ 2020 මැයි මස 14 දිනැති අංක PS/GPAචක්\u200dරලේඛන/21/2020 චක්\u200dරලේඛය වෙත අවදානය යොමුකර එම චක්\u200dරලේඛයන්හි සඳහන් උපදෙස් පරිදි නිලධාරීන් සේවයට කැඳවීම සහ ආයතන පවත්වාගෙන යාම කළ යුතු බව ඔහු පවසයි.\n"එකී චක්\u200dරලේඛයන්හි සඳහන් පරදි රජයේ නිලධාරීන්ගේ සහ මහජනතාවගේ සෞඛ්\u200dය ආරක්ෂාව සඳහා අනුගමනය කළ යුතු සියලු සෞඛ්\u200dය උපදෙස් අනුගමනය කළ යුතු බවද මෙයින් දන්වා සිටිමි,“ යනුවෙන් රාජ්\u200dය සේවා, පළාත් සභා හා පළාත් පාලන අමාත්\u200dයාංශයේ ලේකම්වරයා පැවසීය.', 'මතුගම වලල්ලාවිට ප්\u200dරදේශයේ වයස මාස 3ක බිළිඳියකට කොවිඩ් -19 වෛරසය ආසාදනය වී ඇති බව සෞඛ්\u200dය අංශ පවසති.\nවලල්ලාවිට පරිපාලන මහජන සෞඛ්\u200dය පරීක්ෂක තිලකරත්න අතුකෝරාළ මහතා සඳහන් කළේ මේ වනවිට හුදකලාකර ඇති වලල්ලාවිට මාකලන්දාව ප්\u200dරදේශයේ බිළිඳියක් කොරෝනා ආසාදිතයෙකු ලෙස හඳුනාගත් බවය.\nඑම බිළිඳියගේ මවට ද කොවිඩ් -19 වෛරසය ආසාදනය වී ඇති බවට හඳුනාගෙන තිබේ.\nඒ අනුව මෙම බිළිඳිය සහ මව ප්\u200dරතිකාර සඳහා කොළඹ IDH රෝහලට ඇතුළත් කර ඇති බව සෞඛ්\u200dය අංශ සඳහන් කරති.', 'මෙරටට පැමිණි අමෙරිකානු රාජ්\u200dය ලේකම් මයික් පොම්පියෝ චීන - ශ්\u200dරී ලංකා සබඳතා සම්බන්ධයෙන් සිදුකළ ප්\u200dරකාශය ට කොළඹ පිහිටි චීන තානාපති කාර්යාලය ප්\u200dරතිචාර දක්වා තිබේ.\n\nට්විටර් පණිවුඩයක් නිකුත් කරමින් එම තානාපති කාර්යාලය පැවසුවේ, "අප ශ්\u200dරී ලංකා - චීන මිත්\u200dරත්වය සහ සහයෝගීතාව වර්ධනය කිරීම සඳහා කාර්ය බහුලව සිටිනවා. "පිටසක්වලයා සහ විලෝපිකයා" (Alien Vs Predator) වැනි ක්\u200dරීඩාවකට ඔබ කර ඇති ආරාධනය ගැන උනන්දුවක් නැහැ," යනුවෙනි.\n\n"අමෙරිකාවට සුපුරුදු පරිදි එකවර චරිත දෙකක් රඟපෑමට හැකියි," යනුවෙන් ද එම ට්විටර් පණිවුඩයේ වැඩිදුරටත් දැක්වේ.  \n\nඅද දෙරණ සමග පැවති විශේෂ සම්මුඛ සාකච්ජාවකදී චීනයේ කටයුතු ඔහු විවේචනය කළේ මෙසේය.\n\n"අමෙරිකාව නිරතුරුවම ඉදිරිපත් කරන්නේ සමාගම්, පෞද්ගලික ආයෝජන, හවුල්කාරීත්වය, සහ මිත්\u200dරත්වය. අපි රාජ්\u200dය අනුග්\u200dරහය ලබන ව්\u200dයවසායකයන් හෝ සමාගම් සමග එන්නේ නෑ. අපි එන්නේ නෑ ණය පැකේජ සමග එම ණය පැකේජ ගෙවන්නත් අමාරුයි. අපි එවැනි ණය භාවිත කරලා රජයන් ට යම් යම් දේ කිරීමට බලපෑම් කරන්නේ නෑ. ඒවා එකිනෙකට වෙනස් මොඩල දෙකක්. එකක් ප්\u200dරජාතන්ත්\u200dරවාදය සහ නිදහස අනෙක කුරිරු ඒකාධිපති මොඩලයක්."', 'බෙදුම්වාදී යුද්ධය අවසන් කිරීමෙන් පසු රටේ යටිතල පහසුකම් සංවර්ධනයට චීනය උදව් කළ බවත් එහි ප්\u200dරතිඵලයක් ලෙස ශ්\u200dරී ලංකාව ණය උගුලක සිරවූයේ නැති බව ජනාධිපති ගෝඨාභය රාජපක්ෂ මහතා පවසයි.\n\nඅමෙරිකානු රාජ්\u200dය ලේකම් මයික් පොම්පියෝ මහතා ජනාධිපති ගෝඨාභය රාජපක්ෂ මහතා සමග පැවැති හමුවේදී ජනාධිපතිවරයා මේ බව සඳහන් කර තිබේ.\n\n"ශ්\u200dරී ලංකාව සෙසු රාජ්\u200dයයන් සමග පවත්වාගන්නා සබඳතා සාධක කිහිපයක් අනුව තීරණය වෙයි. ඓතිහාසික හා සංස්කෘතික සබඳතා සහ සංවර්ධන සහයෝගීතාව ඒ අතර ප්\u200dරමුඛස්ථානය ගනී. අන්තර්ජාතික සබඳතාවලදී රටේ ස්වාධීනත්වය, ස්වෛරීභාවය හා භෞමික අඛණ්ඩතාව කැපකිරීමට තමන් කිසිවිටෙකත් සූදානම් නැහැ," යනුවෙන් ද ජනාධිපතිවරයා මෙහිදී සඳහන් කර ඇත.\n \nආර්ථික සංවර්ධන ඉලක්ක සපුරා ගැනීම සඳහා ශ්\u200dරී ලංකාව සමග අඛණ්ඩ සහයෝගයෙන් ක්\u200dරියාකිරීමට සූදානම් යැයි අමෙරිකානු රාජ්\u200dය ලේකම් මයික් පොම්පියෝ මහතා ජනාධිපති ගෝඨාභය රාජපක්ෂ මහතා සමග පැවැති හමුවේදී පෙන්වා දී තිබේ.\n\nදෙරට අතර දැනටමත් පවත්නා ශක්තිමත් ද්විපාර්ශ්වික සබඳතා තවදුරටත් වර්ධනය කරගැනීම තම රටේ අරමුණ බව රාජ්\u200dය ලේකම්වරයා එහිදී පවසා තිබේ.\n\nඅමෙරිකා එක්සත් ජනපදයේ රාජ්\u200dය ලේකම් මයික් පොම්පියෝ මහතා ප්\u200dරමුඛ ඉහළ පෙළේ දූත පිරිස අද (28) පෙරවරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මහතා හමු විය.\n\nදෙපාර්ශ්වය අතර පැවති සුහද සාකච්ඡාවේ දී ද්විපාර්ශ්වික හා කලාපීය වැදගත්කමක් සහිත ක්ෂේත්\u200dර ගණනාවක් ගැන අදහස් හුවමාරු කරගත් බව ජනාධිපති මාධ්\u200dය අංශය නිවේදනයක් නිකුත් කරමින් සඳහන් කළේය.\n\nඉහළ සංවර්ධන මට්ටමක් අත්කර ගැනීමට ගනු ලබන ප්\u200dරයත්නයේදී ශ්\u200dරී ලංකාව සමග අඛණ්ඩව එකට සිටීම අමෙරිකාවේ අභිලාෂය බව කී රාජ්\u200dය ලේකම් පොම්පියෝ මහතා රට තුළ අමෙරිකානු ආයෝජන ප්\u200dරවර්ධනයට ඉහළ ප්\u200dරමුඛත්වයක් දෙන බව පවසා ඇත.\n\n"සංචාරක ව්\u200dයාපාරය රැකියා සහ විනිමය ආදායම් උත්පාදනයට ඉවහල්වන ප්\u200dරධාන ක්ෂේත්\u200dරයකි. විධිමත් සැළැස්මක් යටතේ එහි දියුණුවට අතදීමට තම රට සූදානම්," බව රාජ්\u200dය ලේකම්වරයා පැවසීය.\n\nශ්\u200dරී ලංකාවේ අවශ්\u200dයතාව නොකඩවා ණය ගැනීම නොව විදේශ ආයෝජන ආකර්ෂණයකර ගැනීමෙන් ඉහළ ආර්ථික වර්ධනයක් අත්කර ගැනීම යැයි ඊට ප්\u200dරතිචාර වශයෙන් ජනාධිපති ගෝඨාභය රාජපක්ෂ මහතා සඳහන් කළේය.\n\n“විදේශ ආයෝජනයට බාධාකරන නිලධාරීවාදී පටිපාටි ඉවත්කිරීම අපි දැනටමත් පටන් අරන්. ශ්\u200dරී ලංකාව ඉහළ කෘෂිකාර්මික දියුණුවක් ඇති කරගැනීමට අවශ්\u200dය සාධක සහිත රටක්. අපේ කෘෂිකර්ම ක්ෂේත්\u200dරය නවීකරණය කළ යුතුයි. ඒ සඳහා විද්\u200dයාත්මක පර්යේෂණ කළයුතු වෙනවා. ඒ සඳහා අපට උදව් කරන්න,” ජනාධිපති ගෝඨාභය රාජපක්ෂ මහතා පෙන්වා දී තිබේ.\n\nශ්\u200dරී ලංකාවේ විදේශ ප්\u200dරතිපත්තිය පැහැදිළි කළ ජනාධිපතිවරයා එය මධ්\u200dයස්ථභාවය මත පදනම්ව ඇතැයි ද පෙන්වා දුන්නේ ය.\n\nමෙහිදී, ශ්\u200dරී ලංකාව සහ අමෙරිකාව අතර දිගු කලක සිට පවත්නා ආරක්ෂක සහයෝගීතාව තවදුරටත් ශක්තිමත් කර ගැනීමට දෙපාර්ශ්වයේ එකඟත්වය පළ විය. මෙරට ආරක්ෂක හමුදා සාමාජිකයනට අමෙරිකාවෙන් ලැබෙන පුහුණු අවස්ථා සහ ද්\u200dරව්\u200dයමය ආධාර ඊට අයත්ය.\n \nමත්ද්\u200dරව්\u200dය ජාවාරම් මර්දනය සඳහා වෙරළාරක්ෂක සේවා ශක්තිමත් කිරීමේ අවශ්\u200dයතාව ජනාධිපතිතුමා අවධාරණය කළ අතර ඊට සහයවීමට අමෙරිකාවට හැකි බව රාජ්\u200dය ලේකම් පොම්පියෝ මහතා සඳහන් කළේය.\n\nඉන්දීය සාගරය සාම කලාපයක් ලෙස පවතිනු දැකීම අමෙරිකාවේ අපේක්ෂාව බව රාජ්\u200dය ලේකම්වරයා පෙන්වා දී තිබේ. ශ්\u200dරී ලංකාව සහ ඉන්දියාව අතර ගොඩනැගී ඇති මිත්\u200dරශීලි සබඳතා ගැනද එහිදී ඔහුගේ සතුට පළ කෙරිණි.\n\nඉන්දීය සාගරයේ සාමය පවතිනු දැකීම ශ්\u200dරී ලංකාවේ ද අභිලාෂය බව ජනාධිපති ගෝඨාභය රාජපක්ෂ මහතා පෙන්වා දුනි.\n\nඅන්තර්ජාතික වේදිකාවලදී මානව හිමිකම් සම්බන්ධයෙන් සහයෝගයෙන් ක්\u200dරියාකිරීමට ද දෙපාර්ශ්වය එකඟ වී තිබේ. ', 'ඊයේ (27) මෙරටින් හඳුනාගත් කොවිඩ් -19 ආසාදිතයින්ගෙන් 222 දෙනෙකුම ගම්පහ දිස්ත්\u200dරික්කයෙන් හමුවී ඇති බව කොවිඩ් -19 පැතිරීම වැළැක්වීමේ ජාතික ක්\u200dරියාන්විත මධ්\u200dයස්ථානය පවසයි.\n\nආසාදිතයින් 183  දෙනෙකු කොළඹ දිස්ත්\u200dරික්කයෙන් හඳුනාගෙන ඇති බව එම මධ්\u200dයස්ථානය පැවසීය.\n\nකළුතර දිස්ත්\u200dරික්කයෙන් ආසාදිතයින් 16 දෙනෙකු, සහ නුවරඑළිය දිස්ත්\u200dරික්කයෙන් ආසාදිතයින් 10 දෙනෙකු ද හඳුනාගෙන තිබේ.\n\nරත්නපුර සහ බදුල්ල දිස්ත්\u200dරික්කවලින් 5 දෙනෙකු බැගින් වාර්තා වී ඇති අතර කුරුණැගල දිස්ත්\u200dරික්කයෙන් තිදෙනෙකු, ගාල්ල දිස්ත්\u200dරික්කයෙන් දෙදෙනෙකු සහ හම්බන්තොට හා මාතලේ යන දිස්ත්\u200dරික්කවලින් එක් ආසාදිතයෙකු බැගින් හඳුනාගෙන ඇති බව සදහන් වේ.\n\nඊයේ (27) දිනයේ මෙරටින් වාර්තා වූ කොවිඩ්  -19 රෝගීන් සංඛ්\u200dයාව 457 කි.', 'මතබේදයට තුඩු දී ඇති MCC ගිවිසුම සම්බන්ධයෙන් තීරණය ගැනීමේ නිදහස ශ්\u200dරී ලංකාව සතු දෙයක් බව මෙරට සංචාරය කළ අමෙරිකානු රාජ්\u200dය ලේකම් මයික් පොම්පියෝ මහතා පවසයි.\n\nනමුත් දෙරට අතර සබඳතාව ශ්\u200dරී ලංකාව කුමන තීරණයක් ගත්ත ද වෙනස් නොවන බව ඔහු පවසයි.\n\nඅද දෙරණ සමග පැවති විශේෂ සම්මුඛ සාකච්ඡාවකදී ඔහු මේ බව පැවසීය.  \n\n"අප විසින් පිරිනමා ඇති බොහෝ දේ අතුරින් එකත් එකක්. එය නොගැලපේ යැයි ශ්\u200dරී ලංකාව තීරණය කළහොත් එවිට ශ්\u200dරී ලංකාව තීරණය කරාවි එය පිළිනොගෙන සිටීමට. අපගේ සබඳතාවේ ශක්තිය, ගැඹුර සහ සංකීර්ණත්වය එක් ගනුදෙනුවකට හෝ එක් අවස්ථාවකට වඩා එහා ගිය එකක්."\n\nඅමෙරිකාව සහ චීනය කටයුතු කරන ආකාරය ගැන ඔහු පැවසුවේ මෙවැන්නකි.\n\n"අමෙරිකාව නිරතුරුවම ඉදිරිපත් කරන්නේ සමාගම්, පෞද්ගලික ආයෝජන, හවුල්කාරීත්වය, සහ මිත්\u200dරත්වය. අපි රාජ්\u200dය අනුග්\u200dරහය ලබන ව්\u200dයවසායකයන් හෝ සමාගම් සමග එන්නේ නෑ. අපි එන්නේ නෑ ණය පැකේජ සමග එම ණය පැකේජ ගෙවන්නත් අමාරුයි. අපි එවැනි ණය භාවිත කරලා රජයන් ට යම් යම් දේ කිරීමට බලපෑම් කරන්නේ නෑ. ඒවා එකිනෙකට වෙනස් මොඩල දෙකක්. එකක් ප්\u200dරජාතන්ත්\u200dරවාදය සහ නිදහස අනෙක කුරිරු ඒකාධිපති මොඩලයක්."', 'කොවිඩ් -19 වෛරසය වැළදී රෝහල්ගතව ප්\u200dරතිකාරගෙන සම්පූර්ණ සුවය ලැබූ තවත් 32 දෙදෙනෙකු රෝහල්වලින් පිටව ගොස් තිබේ.\nසෞඛ්\u200dය අමාත්\u200dයාංශය සඳහන් කළේ ඒ් අනුව මෙරටදී සුවය ලැබූ සමස්ථ ආසාදිතයින් සංඛ්\u200dයාව 4075ක් බවය. ', 'මෙරට සංචාරයක නිරත වූ අමෙරිකා රාජ්\u200dය ලේකම් මයික් පොම්පියෝ මහතා සහ දූත පිරිස අද (28) කොච්චිකඩේ ශාන්ත අන්තෝනි දේවස්ථානය ට ගියහ.\n\n2019 අප්\u200dරේල් 21 වැනිදා සිදුකළ පාස්කු ඉරුදින ප්\u200dරහාරයේදී එම දේවස්ථානයට හානි සිදුවිය.\n\nඑහිදී, අමෙරිකානු රාජ්\u200dය ලේකම්වරයා එම සිද්ධිය පිළිබඳ ව සිය කණගාටුව ප්\u200dරකාශ කර තිබේ.', 'පෑලියගොඩ මත්ස්\u200dය වෙළෙඳ සංකීර්ණයට මාළු මිලදී ගැනීමට ගිය පානදුර නගර සභාවේ සභාපතිවරයාගේ රියදුරුට ද කොවිඩ් -19 වෛරසය ආසාදනය වී තිබේ.\n\nමේ හේතුවෙන් පානදුර නගර සභා පරිශ්\u200dරයට පිවිසීම තාවකාලිකව අත්හිටුවා ඇති බව වාර්තා වේ.\n\nමේ අතර, වාද්දූවේ පදිංචි යුද හමුදා සිවිල් සේවකයෙකුට ද කොවිඩ් -19 වෛරසය ආසාදනය වී තිබේ.\n\nරෝහල් ප්\u200dරකාශකයෙකු පැවසුවේ අදාළ ආසාදිතයා වෙනත් ස්ථානයකින් PCR පරීක්ෂණයක් සිදුකර ඒ බව නොදන්වා සුළු අසනීප තත්ත්වයකට ප්\u200dරතිකාර ලබාගැනීම සඳහා කළුතර, නාගොඩ රෝහලට පැමිණ ඇති බවය.\n\nඑහි ප්\u200dරතිකාර ලබාගනිමින් සිටියදී ඔහුට වෛරසය ආසාදනය වී ඇති බවට තහවුරු වූ වාර්තාව පැමිණීමත් සමග ඔහු ප්\u200dරතිකාර සඳහා වෙනත් රෝහලකට මාරුකර යවා ඔහු රඳවා සිටි වාට්ටුව විෂබීජහරණයට ලක්කර තිබේ.\n\nමොහුට වෛරසය ආසාදනය වූ ආකාරය සම්බන්ධයෙන් පරීක්ෂණ පැවැත්වෙන බව සෞඛ්\u200dය අංශ පවසති.\n\nඑසේම මාළු මිලදී ගැනීමට පෑලියගොඩට ගිය ජා-ඇළ සහ කඳාන ප්\u200dරදේශවල වෙළෙඳුන් සහ පාරිභෝගිකයින් 73කට වෛරසය ආසාදනය වී ඇති බව තහවුරුවීමත් සමග ඊයේ රාත්\u200dරියේ දී ඔවුන්ව රෝහල්ගත කර තිබේ.\n ', 'පාස්කු ඉරුදින ත්\u200dරස්ත ප්\u200dරහාර මාලාව එල්ලකළ සහරාන් හෂීම් ඇතුළු ස්වයං ඝාතක බෝම්බකරුවන් ආරක්ෂක නිවසක් ලෙස භාවිත කළ පානදුර සරික්කිමුල්ල, පරත්ත පාර ප්\u200dරදේශයේ නිවස කුලියට ගෙන ඇත්තේ සපත්තු අළෙවි කරන්නෙක් ලෙස බව පාස්කු ඉරුදින ප්\u200dරහාරය පිළිබඳ විමර්ශනය කරන ජනාධිපති කොමිසමේදි ඊයේ අනාවරණ විය.\n\nඑම නිවස කුලියට ගෙනඇත්තේ, කොළඹ කිංස්බරි හෝටලයේ  මරාගෙන මැරෙන ප්\u200dරහාරය එල්ල කළ මොහොමඩ් අසාම් මොහොමඩ් මුබාරක් විසිනි.\n\nජනාධිපති කොමිසම ඊයේ සාක්ෂි විමසුවේ සහරාන් හෂීම් ඇතුළු ස්වයං ඝාතක බෝම්බකරුවන් ආරක්ෂක නිවසක් ලෙස භාවිතා කළ පානදුර සරික්කිමුල්ල, පරත්ත පාර ප්\u200dරදේශයේ නිවසේ හිමිකරුවන එස්.එම්. ඉල්හාම් මහතා ගෙනි.\n\nඔහු ප්\u200dරකාශ කළේ නිවස කුලීයට ගැනීමට ඉදිරිපත් වූ පුද්ගලයා තමන් පාවහන් වෙළෙඳාමේ නිරත වන බවත් තමන් සහ මිතුරෙකුද, දරුවන් තිදෙනෙකු සහ බිරින්දෑවරුන්ද මෙම නිවසේ පදිංචිවීමට බලාපොරොත්තු වන බවට සඳහන් කළ බවය.\n\nඒ අනුව 2019 පෙබරවාරි මස 13 වැනිදා මසකට රුපියල් 40,000 බැගින් මාස 12 ක් සඳහා රුපියල් 480,000 මුදලක් මුලික ගෙවීමක් ලෙස ලබාගනිමින් මොහොමඩ් අසාම් මොහොමඩ් මුබාරක්ට නිවසේ යතුර භාරදුන් බව  නිවසේ හිමිකරු කියා සිටියේය.\n\nනිවස කුලීයට දීමෙන් මසකට පසු අවස්ථා දෙකකදි තම නිවස නිරීක්ෂණය කිරීම සඳහා ගිය විට මොහොමඩ් මුබාරක් නිවසේ නොසිටි බවත් නිවස කුලීයට ගැනීමේ ගිවිසුමේ සාක්ෂිකරු ලෙස අත්සන් කළ රිස්කාන් පමණක් දෙවියන් යදිමින් සහ විවේකිව නිවසේ රැඳී සිටි බව සාක්ෂිකරු මෙහිදී කොමිසම හමුවේ පැවසීය.\n \nනිවසේ හිමිකරු පැවසුවේ, පාස්කු ප්\u200dරහාරය එල්ල වූ දින පස්වරු හතරට පමණ ප්\u200dරදේශයේ වෙළෙදසැළක් අසල සිටි තමන් වෙත පැමිණි මුස්ලීම් තරුණයෙකු "ඉල්හාම් උඹේ ගේ හමුදාවෙන් වට කරලා. දුවපං දුවපං" යනුවෙන් ප්\u200dරකාශ කළ බවය.\n\nකෙසේ වෙතත් එම අවස්ථාවේ තම නිවසට ගොස් එහි හිමිකරු තමන් බව පැවසූ බවත් පසුව සිය පෞද්ගලික නීතිඥවරයා හමුවී නිවස කුලීයට දීමට අදාළ නෛතික ලේඛන අදාළ නිලධාරින්ට ඉදිරිපත් කළ බවත් සාක්ෂිකරු වැඩිදුරටත් කියා සිටියේය.\n\nඉන් අනතුරුව කොමිසම සාක්ෂි විමසනු ලැබුවේ, මෙම නිවස සම්බන්ධයෙන් වැඩිදුර විමර්ශන මෙහෙය වූ අපරාධ පරීක්ෂණ දෙපාර්තමේන්තුවේ කාන්තා ප්\u200dරධාන පොලිස් පරීක්ෂකවරියක් වන නාලනී දිසානායක නිලධාරිනියගෙනි.\n\nඑහිදි අදාළ නිලධාරිනිය ප්\u200dරකාශ කළේ, ප්\u200dරහාරයට පසුදින මෙම නිවසට ගිය තමන්ට බයිසිකල් බෝල ඇතුළත් පෙට්ටි කිහිපයක්, බැටරි සහ බැටරි පෙට්ටි කිහිපයක්, පරිපථ සටහන් කිහිපයක්, බ්ලීචින් පවුඩර් යැයි සඳහන් කළ විශාල බූලියක් ඇතුළු ද්\u200dරව්\u200dය කිහිපයක් හමුවූ බවය.\n\nඑහිදී මොහොමඩ් මිල්හාන්ගේ නම සඳහන් වූ ටෙක් ශ්\u200dරී ලංකා ආයතනයේ සහතික පතක් ද එම නිලධාරිනිය විසින් සොයාගෙන තිබුණි.\n\nඅපරාධ පරීක්ෂණ දෙපාර්තමේන්තුවේ නිලධාරිය පැවසුවේ, නිවසේ තිබූ බිල්පත් ඔස්සේ සිදුකළ විමර්ශනවලදී බෝම්බකරුවන් ආගිය ස්ථාන රැසක් අනාවරණය කර ගැනීමට හැකිවූ බවය.\n\nඒ අනුව 2019 අප්\u200dරේල් මස 10 වැනිදා ගොරකාන ප්\u200dරදේශයේ සුපිරි වෙළෙඳ සංකිර්ණයෙන් භාණ්ඩ මිලදීගැනීම සඳහා ත්\u200dරස්තවාදීන් දෙදෙනෙකු ඊට ඇතුළුවන ආකාරය ආරක්ෂක කැමරාවල සටහන්ව තිබූ බව කොමිසමේදී හෙළිවිය.\n\nප.ව 8.17 ට එම වෙළෙද සංකීර්ණයට ඇතුළුවන්නේ කටුවාපිටිය සාන්ත සෙබස්තියන් දේවස්ථානයට මරාගෙන මැරෙන ප්\u200dරහාරය එල්ල කළ, අච්චි මුහම්මදු මුහම්මදු හස්තුන් සහ කිංස්බරි  හෝටලයට හෝටලයට ප්\u200dරහාරය එල්ල මොහොමඩ් අසාම් මොහොමඩ් මුබාරක් ය.\n\nඑමෙන්ම ඔවුන් දෙදෙනා අප්\u200dරේල් 11 වැනිදා බත්තරමුල්ල වෙළදසැළකට ගොස් භාණ්ඩ මිලදීගැනීමක් ද සිදුකර තිබෙනවා.\n\nසාක්ෂි දුන් නිලධාරිනිය ප්\u200dරකාශ කළේ, එම ත්\u200dරස්තවාදීන් දෙදෙනා එදින ලීටර් 50 ප්\u200dරමාණයේ Backpack 10 ක් එහිදී මිලදී ගෙන ඇති බවය.\n\nඊට අමතරව බෝල, පාවහන්, අව්කණ්නාඩි, ටී - ෂර්ට් ඇතුළු රුපියල් 76,650 ක වටිනාකමකින් යුතු භාණ්ඩ අයිතම 36ක් ඔවුන් මෙහිදී ගෙන ඇති බව සඳහන් වේ.\n\nසාක්ෂිකාරිය ජනාධිපති කොමිසමට ප්\u200dරකාශ කළේ, කිංස්බරි හෝටලයේදි මරාගෙන මැරෙන බෝම්බය පුපුරුවාගත් මොහොමඩ් අසාම් මොහොමඩ් මුබාරක් අදාළ භාණ්ඩ මිලදීගත් වෙළෙඳසැළේ Loyalty කාඩ් පත හිමි පාරිභෝගිකයෙක් බවය.\n ', 'කහවත්ත මාදම්පේ මාළු වෙළෙඳ මධ්\u200dයස්ථානයේ තවත් ව්\u200dයාපාරිකයෙකුට කොවිඩ් -19 වෛරසය ආසාදනය වී ඇති බව ඊයේ (27) රාත්\u200dරියේ හඳුනාගැනුණි.\n\nපෑලියගොඩ මත්ස්\u200dය වෙළෙඳ සංකීර්ණයේ ආශ්\u200dරිතයෙක්වන ඔහුගේ පුත්\u200dරයා අද (28) දිනයේදී උසස් පෙළ විභාගයට පෙනී සිටියේ ය.\n\nඑම සිසුවා වෙනුවෙන් ගොඩකවෙල කුලරත්ත මධ්\u200dය මහා විද්\u200dයාලයේ පිහිටි විභාග මධ්\u200dයස්ථානයේ සෞඛ්\u200dය ආරක්ෂිත විශේෂ ස්ථානයක් සකසා දී තිබුණි.', 'හෙට (29) මධ්\u200dයම රාත්\u200dරියේ සිට බස්නාහිර පළාතටම නිරෝධායන ඇඳිරිනීතිය පනවන බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\nඑය සඳුදා උදෑසන 5.00 දක්වා ක්\u200dරියාත්මක වෙයි.\nනමුත් බස්නාහිර පළාතේ දැනට නිරෝධායන ඇඳිරිනීතිය පනවා ඇති ප්\u200dරදේශවල ඇඳිරිනීතිය දිගටම ක්\u200dරියාත්මකවන බව යුද හමුදාපතිවරයා පැවසීය.\nඑසේම සිකුරාදා (30) දිනයේ බස්නාහිර පළාතට නිරෝධායන ඇඳිරිනීතිය ක්\u200dරියාත්මක වන හෙයින් දැනට ඇඳිරිනීතිය පනවා ඇති ප්\u200dරදේශයන් හී අත්\u200dයාවශ්\u200dය ආහාර ද්\u200dරව්\u200dය සහ ඖෂධහල් හෙට (29) දින උදෑසන 8.00 සිට රාත්\u200dරි 10.00 දක්වා විවෘත කර තැබිය යුතු බවද රජය නිවේදනය කරයි.\nනොවැම්බර් මස 02වන දායින් පසුව, මීට කලින් නිවේදනය කරන ලද පරිදි එක් එක් දිස්ත්\u200dරික්කයන් හී නිරෝධායන ඇඳිරිනීතිය පනවා ඇති ප්\u200dරදේශවල ආහාර ද්\u200dරව්\u200dය වෙළෙඳසැල් සහ ඖෂධහල් සතියට දින 02ක් විවෘත කිරීමට කටයුතු කරනු ඇති බවද සඳහන් කරයි.\n ', 'මිනුවන්ගොඩ කොවිඩ් පොකුර නිර්මාණයවීමට විවිධ පැතිකඩ 4ක් පමණ හේතු වී ඇති බව හමුදාපති ලුතිනන් ජෙනරාල් ශවේන්ද්\u200dර සිල්වා මහතා පවසයි.\n\nමිනුවන්ගොඩ කොවිඩ් පොකුර ඇතිවීමට යුක්\u200dරේනයේ සිට පැමිණි ගුවන්යානා කාර්ය මණ්ඩලයක් හේතුවී ඇති බවට පළවන පුවත් සම්බන්යෙන් අද (28)  "දෙරණ අරුණ" ඔස්සේ අදහස් දක්වමින් යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා මේ බව පැහැදිලි කළේය.\n\nමිනුවන්ගොඩ සහ පෑලියගොඩ කොවිඩ් පොකුරට මුල් වූ හේතු පිළිබඳ අංශ කිහිපයක් ඔස්සේ පරීක්ෂණ ක්\u200dරියාත්මක වන බව ඔහු පැවසීය.\n\n"මිනුවන්ගොඩ පොකුර සම්බන්දයෙන් බුද්ධි අංශ විමර්ශනයක් කරලා ඒ විමර්ශන ඉවර නෑ. ඒ විමර්ශන යම්කිසි තත්ත්වයකට අරන් ගිහින් තියෙනවා. ඒ සම්බන්ධයෙන් පරික්ෂණයක් කරලා, දැනුම් දෙන්න කියලා තියෙන නිසා ඒ සම්බන්ධයෙන් කියන එක සුදුසු නෑ මේ අවස්ථාවේදි. නමුත් ඔව්, ඒ සම්බන්ධව බුද්ධි අංශ යම් කිසි දුරකට අරන් ගිහිල්ලා තිබෙනවා. ඒවා හඹාගෙන යනකොට,ආපු එක් අවස්ථාවක් තමයි මේ ආකාරයෙන් හෝටලයක් සම්බන්ධයෙන්. දැනට ස්ථිරවම කියන්න පුලුවන් එම හෝටලය ගැන සියයට 80ක් පමණ කරුණු කාරණා වාර්තා කරලා තියෙනවා. ඉදිරියේදී දැනගන්න පුලුවන් මේකත් එක් අවස්ථාවක් ද කියලා. ඔව් අනිවාර්යයෙන් මිනුවන්ගොඩට සම්බන්ධ වෙනවා මේක. මේ හෝටලය ගැන ඉදිරියේ දී දැනුම් දෙන්නම්. වාර්තාවක්ම ලබා දිලා නෑ. මේ සම්බන්ධයෙන් හොයා බලා තිබෙනවා. මීට සති දෙකකට පමණ පෙර මම කිව්වා මේක අනිවාර්යෙන් විදේශ රටකින් ආපු තත්ත්වයක් තමයි පැහැදිලි වෙන්නේ කියලා. ඒ කියන්නේ අපේ ශ්\u200dරිලාංකිකයින් සම්බන්ධයෙන්ම නෙමෙයි. පිට රටවලින් එන අයවලුන් සම්බන්ධ දෙයක් කියලා. ඒ හෝටලය සම්බන්ධයෙන් තියෙනවා, ඊට අමතරව නැව් වලින් එන අය සම්බන්ධයෙනුත් ප්\u200dරශ්නයක් තියෙනවා. මේ ආකාරයෙන් විවිධ පැතිකඩවල් හතරක් පමණ විවෘත වෙලා තියෙනවා. අපි අනිවාර්යෙන් මේ සම්බන්ධයෙන් ඉදිරියේ දී කියනවා."\n\nඑසේම, නිරෝධායන මධ්\u200dයස්ථාන, කොවිඩ් -19 රෝගී ප්\u200dරතිකාර මධ්\u200dයස්ථාන ලෙස පරිවර්තනය කිරීමට පියවර ගන්නා බව යුද හමුදාපති ලුතිනන් ජෙනරාල් ශවේන්ද්\u200dර සිල්වා මහතා වැඩිදුරටත් පැවසීය.\n\nසෑම කොවිඩි -19 රෝගියෙකුම ප්\u200dරතිකාර මධ්\u200dයස්ථාන සඳහා යොමු කිරීමට පියවර ගන්නා බවද \'දෙරණ අරුණ\' වැඩසටහනට එක්වෙමින් යුද හමුදාපතිවරයා පැවසීය.\n\nමේ වනවිට මෙරටදී හඳුනාගත් සමස්ත කොරෝනා ආසාදිතයින් සංඛ්\u200dයාව 8870ක් වන අතර ඉන් 4043 දෙනෙකු සුවය ලබා තිබේ.\n\nරෝහල්ගතව ප්\u200dරතිකාර ලබන කොවිඩ් -19 රෝගීන් සංඛ්\u200dයාව 4808කි.', 'වසර 36ක සේවය නිම කොට නොවැම්බර් මස 02වන දින විශ්\u200dරාමයාමට නියමිත ගුවන් හමුදාපති එයාර් මාර්ෂල් සුමංගල ඩයස් මහතා අද (29) ජනාධිපති කාර්යාලයේ දී ජනාධිපති ගෝඨාභය රාජපක්ෂ මහතා හමුවිය. \nමව්බිම වෙනුවෙන් සුමංගල ඩයස් මහතා කළ විශිෂ්ට මෙහෙය අගය කළ ජනාධිපති ගෝඨාභය රාජපක්ෂ මහතා එහිදී, ඔහුගේ විශ්\u200dරාම දිවියට සුභාශිංසන එක් කළේය.\nමේ අතර සුමංගල ඩයස් මහතා අද අරලියගහ මන්දිරයේදී අග්\u200dරාමාත්\u200dය මහින්ද රාජපක්ෂ මහතා ද හමුවිය.\nඑහිදී අග්\u200dරාමාත්\u200dය මහින්ද රාජපක්ෂ මහතා සහ ගුවන් හමුදාපති එයාර් මාර්ෂල් සුමංගල ඩයස් මහතා අතර සුහඳ කතාබහක් ඇතිවිය. \n2019 මැයි 29වන දින ගුවන් හමුදාපති ධූරයටපත් සුමංගල ඩයස් මහතා ශ්\u200dරී  ලංකාවේ 17වන ගුවන් හමුදාපතිවරයා ය.\nතිස් වසරක ත්\u200dරස්තවාදය අවසන් කිරීම සඳහා ඉමහත් කැපවීමෙන් ක්\u200dරියාකළ ඔහු තම සේවා කාලය තුළ වඩමාරච්චි මෙහෙයුම් පදක්කම,  පූර්ණ භූමි සේවා පදක්කම, දේශපුත්\u200dර සම්මානය, රණශූර පදක්කම (තෙවරක්), උතුරු නැගෙනහිර මෙහෙයුම් පදක්කම, උත්තම සේවා පදක්කම, විශිෂ්ට සේවා විභූෂණය ඇතුලූ පදක්කම් රැසක් හිමි කර ගත්තේය. ', 'බේකරි නිෂ්පාදන අලෙවි කරන ත්\u200dරීරෝද රථයක් හප්පා පළා ගිය කැබ්රථ රියදුරුව දඹුල්ල පොලීසිය විසින් අත්අඩංගුවට ගෙන තිබේ.\nදඹුල්ල-මාතලේ ප්\u200dරධාන මාර්ගයේ, දඹුලු ඔය හන්දිය ප්\u200dරදේශයේ දී අද (29) උදෑසන 6.00ට පමණ එම අනතුර සිදුව ඇත.\nඅනතුරින් තුවාල ලැබු බේකරි නිෂ්පාදන අලෙවි කරන ත්\u200dරීරෝද රථයේ රියදුරු දඹුල්ල රෝහලට ඇතුළත් කර තිබේ.\nත්\u200dරීරෝද රථයට පසුපසින් පැමිණි කැබ් රථය මෙලෙස අනතුර සිදුකර, පළා යමින් සිටිය දී අනතුර සිදුවු ස්ථානයේ සිට කිලෝමීටර 3ක් පමණ දුරින් අදාළ කැබ්රථය හා රියදුරු පොලීසිය විසින් අත්අඩංගුවට ගෙන ඇත. \nපළා ගිය කැබ්රථය පදවා ඇත්තේ, දඹුල්ල - මාතලේ ප්\u200dරධාන මාර්ගයේ ඉදිකිරීම් සිදුකරන පෞද්ගලික කොන්ත්\u200dරාත් ආයතනයක ව්\u200dයාපෘති කළමනාකාරවරයෙක් බව පොලීසිය පවසයි.\nඔහු අධික ලෙස බීමතින් සිට ඇති අතර, පොලිස් ස්ථානය තුළත් එම පුද්ගලයා නිදා සිටි බව “අද දෙරණ“ වාර්තාකරු පැවසීය.\nඅදාළ අනතුර සිදුවන විට එම ස්ථානයේ සිටි ප්\u200dරදේශවාසීන් සඳහන් කර සිටියේ, ත්\u200dරීරෝද රථය මාර්ගයේ නවතා තිබිය දී පිටුපසින් පැමිණි කැබ් රථය එය යටකර පළාගිය බවය. එහි වු බේකරි නිෂ්පාදන මාර්ගය පුරා විසිරී ගොස් ඇති අයුරු ද දක්නට ලැබිණි.\nදඹුල්ල පොලීසිය අනතුර පිළිබඳ වැඩිදුර විමර්ශන සිදුකරයි.', '  නිරෝධායන ඇඳිරි නීතිය පනවා ඇති ප්\u200dරදේශවල අපහසුතාවයට පත්ව සිටින ජනතාවට අත්\u200dයවශ්\u200dය ආහාර ද්\u200dරව්\u200dය බෙදාදීමේ වැඩපිළිවෙළක් මනුසත් දෙරණ සහ DIALOG ආයතනය එක්ව ආරම්භ කළේය.\n\nඒ අනුව, එම වැඩසටහන අද (28) සිව්වැනි දිනටත් ක්\u200dරියාත්මක කෙරුණේ වැලිවේරිය ඇඹරළුව ප්\u200dරදේශය ආවරණය කරමිනි.\n\nමනුසත් දෙරණ මෙම විශේෂ සහන ක්\u200dරියාන්විතය DIALOG සමග එක්ව ඉදිරියටත් සිදු කරයි.', 'නිරෝධායන ඇඳිරි නීතිය පනවා ඇති ප්\u200dරදේශවල අපහසුතාවයට පත්ව සිටින ජනතාවට අත්\u200dයවශ්\u200dය ආහාර ද්\u200dරව්\u200dය ලබාදෙමින්  මනුසත් දෙරණ හා ඩයලොග් ආයතනය එක්ව දියත්කරන විශේෂ ක්\u200dරියාන්විත අද (27) දෙවෙනි දිනටත් ක්\u200dරියාත්මකයි.\nකොව්ඩ් නයින්ටීන් ව්\u200dයාප්තිය සහ පනවා ඇති නිරෝධායන ඇඳිරිනීතිය හේතුවෙන්  අසරණ වූ ජනතාවට අත්\u200dයවශ්\u200dය ආහාර ද්\u200dරව්\u200dය බෙදාදීමේ වැඩපිළිවෙළක් මනුසත් දෙරණ සහ DIALOG ආයතනය එක්ව පසුගියදා ආරම්භ කළේය.\n \nඒ අනුව අද දිනයේ ගම්පහ දිස්ත්\u200dරික්කයේ ස්ථාන රැසකට අත්\u200dයවශ්\u200dය ආහාර ද්\u200dරව්\u200dය බෙදාදීම සඳහා පිටත්ව ගියේය. \nමනුසත් දෙරණ මෙම විශේෂ සහන ක්\u200dරියාන්විතය DIALOG සමග එක්ව ඉදිරියටත් සිදුකරනු ඇත.', 'අපරාධ රැසකට සම්බන්ධ බවට පැවසෙන "බද්දේගම කැළෑ ජෝන්" නැමති සැකකරුවෙක් මොරටුව පොලීසියේ අපරාධ අංශය විසින් අත්අඩංගුවට ගෙන ඇත.\nපොලීසිය පැවසුවේ මෙම සැකරු අද (25) මොරටුව ලුනාව ප්\u200dරදේශයේදී අත්අඩංගුවට ගත් බවය.\nසැකකරුව සතුව තිබී හෙරොයින් මිලිග්\u200dරෑම් 1,980ක් සොයාගෙන තිබේ.', 'නිරෝධායන ඇඳිරිනීතිය පනවා ඇති ප්\u200dරදේශවල අපහසුතාවයට පත්ව ඇති ජනතාව වෙනුවෙන් මනුසත් දෙරණ අද විශේෂ ක්\u200dරියාන්විතයක් ආරම්භ කළේය.\nDIALOG ආයතනය එක්ව ආරම්භ කළ මෙම වැඩසටහන අද (25) ආරම්භ කෙරුණේ මතුගම ප්\u200dරදේශයෙනි.\nඒ යටතේ පවුල් 750ක් සඳහා අත්\u200dයාවශ්\u200dය ද්\u200dරව්\u200dය බෙදාදීම සිදුකෙරුණි.\nමනුසත් දෙරණ මෙම විශේෂ සහන ක්\u200dරියාන්විතය DIALOG සමග එක්ව ඉදිරියටත් සිදු කරනු ඇති.', 'මාතලේ , නාවුල, දඹුල්ල , හුංගම සහ මිද්දෙණිය යන ප්\u200dරදේශවල රන්මාල කැඩීමේ හා යතුරුපැදි පැහැරගැනීමේ ජාවාරමක නිරත වූ දෙදෙනෙකු අත්අඩංගුවට ගැනීමට හුංගම පොලිසිය සමත්ව තිබේ.\nහුංගම පොලීසියේ ස්ථානාධිපතිවරයාට  ලද තොරතුරක් මත අදාළ සැකකරු අත්අඩංගුවට ගෙන ඇත.\nඅනතුරුව ඔහුගෙන් කළ ප්\u200dරශ්න කිරීම්වලදී ඔහු සමග මංකොල්ලකෑම් සිදුකළ තවත් සැකකරුවෙක් අත්අඩංගුවට ගෙන තිබේ.\nඅදාළ සැකකරුවන් ඇඹිලිපිටිය හා මොදරවාන ප්\u200dරදේශයේ පදිංචි 31 හැවිරිදි පුද්ගලයින් වන අතර, ඔවුන් මංකොල්ලකෑම් රැසක් සිදුකර ඇතැයි වාර්තා වේ.\nප්\u200dරධාන සැකකරු මීට පෙර සිදුකරන ලද අපරාධ රැසක් හේතුවෙන් අධිකරණ වරෙන්තු 5ක් මඟහරිමින් සිට ඇති අතර, රන්මාල මංකොල්ලකෑම් 10කට අධික ප්\u200dරමාණයක් සම්බන්ධයෙන් පොලීසිය සොයමින් සිටි අයෙකු බව හුංගම පොලීසිය පවසයි.\nඅනෙක් සැකකරු ද මංකොල්ලකෑම් 4කට සම්බන්ධ බවට පොලිස් පරීක්ෂණවලින් අනාවරණය වී තිබේ.\nඅදාළ සැකකරුවන් මංකොල්ලකෑම් සඳහා කුලී පදනම මත ඇඹිලිපිටය ප්\u200dරදේශයෙන් ලබා ගත් වැගන්ආර් වර්ගයේ මෝටර් රථයක් හා යතුරුපැදියක් පොලීසිය විසින් සොයා ගෙන තිබේ.\nසැකකරුවන් ඊයේ (22) අඟුණුකොළපැලැස්ස මහෙස්ත්\u200dරාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර තිබේ.\nඑම සැකකරු භාණ්ඩ මිලදී ගන්නා බව පවසමින් වෙළෙඳසැළකට ඇතුළු වී එහි සිටි කාන්තාවකගේ ගෙල බැඳි රන්මාලය කඩාගෙන යන අයුරු එහි වු සීසීටීවි කැමරාවක මෙසේ සනිටුහන්ව ඇත.', 'බලංගොඩ සතොස වෙළෙඳසැළේ භාණ්ඩ සොරකම් කර යාබඳ වෙළෙඳසැළේ තබා අලෙවි කරමින් සිටිය දී එහි සේවකයා අත්අඩංගුවට ගැනීමට බලංගොඩ පොලීසිය  සමත් වී තිබේ.\n\nබලංගොඩ සතොස වෙළෙඳසැළේ භාණ්ඩ සොරකමක් සිදුවෙන බවට එහි කළමනාකාරවරයා විසින් පොලීසියට කරන ලද පැමිණිල්ලකට අනුව සිදුකළ විමර්ශනයකදී තොරතුරු අනාවරණය වී තිබුණි.\n\nසතොස වෙළෙඳසැළේ පිටුපස කොටසේ වහලයෙන් සැකකරුවෙකු ඇතුළු වී භාණ්ඩ සොරකම් කරන අයුරු සතොස වෙළෙඳසැළ තුළ  තිබූ CCTV කැමරා පද්ධතියේ සටහන් වී තිබේ.\n\nඒ අනුව පළමු සැකකරු බණ්ඩාරවෙලදී අත්අඩංගුවට ගෙන සිදුකළ ප්\u200dරශ්නකිරීම්වලදී සිද්ධිය පිළිබඳ අනාවරණය විය.\n\nඅදාළ සැකකරු කලක් බලංගොඩ සතොස වෙළෙඳසැලේ සේවයකර ඇති අතර ඔහු විසින් සතොස වෙළෙඳසැළට ඇතුළු වී සොරකම් කරනලද භාණ්ඩ යාබද වෙළෙඳසැළ වෙත අලෙවි කර ඇත.\n\nඅදාළ සිද්ධියට යාබද වෙළඳසැලේ සැකකරු ඇතුළුව සැකකරුවන් 04 දෙනෙකු බලංගොඩ පොලීසිය විසින් අත්අඩංගුවට ගෙන තිබේ.\n\nසැකකරුවන් විසින් මීට පෙර අවස්ථා දෙකකදී ද මෙම සොරකම සිදුකර ඇති බවත් ලක්ෂ 3ක පමණ භාණ්ඩ එහිදී සොරාගෙන ඇති බවත් හෙළි වී ඇත.\n\nසැකකරුවන් බලංගොඩ ප්\u200dරධාන මහෙස්ත්\u200dරාත් හමුවට ඉදිරිපත් කිරීමෙන් පසු වරද පිළිගෙන ඇති අතර එහිදී ඔවුන් ඇප මත මුදා හැරීමට අධිකරණය නියෝග කර තිබේ.\n\nසිද්ධිය සම්බන්ධයෙන් වැඩිදුර පොලිස් පරීක්ෂණ ක්\u200dරියාත්මකය.   ', 'වෛද්\u200dයවරයෙකු ලෙස පෙනී සිටිමින් විවිධ පුද්ගලයින්ගෙන් මුදල් වංචා කිරීමේ සිද්ධියකට සම්බන්ධ සැකකරුවන් දෙදෙනෙකු පොලිස් විශේෂ කාර්යාංශය මගින් අත්අඩංගුවට ගෙන තිබේ.\nව්\u200dයාජ වෛද්\u200dයවරයා ලෙස පෙනී සිටි පුද්ගලයා හා ඊට ආධාර අනුබල ලබාදුන් තවත් පුද්ගලයෙකු කෑගල්ල ප්\u200dරදේශයේ දී පොලිස් විශේෂ කාර්යාංශයේ නිලධාරීන් විසින් අත්අඩංගුවට ගෙන ඇති බව පොලිස් මාධ්\u200dය ප්\u200dරකාශක කාර්යාලය පැවසීය.\nඅදාළ සැකකරු අම්පාර ප්\u200dරදේශයේ රජයේ රෝහලක සේවය කරන වෛද්\u200dයවරයෙකු ලෙස පෙනී සිටිමින් මෝටර් රථයක් හා යතුරුපැදියක් අලෙවිකිරීමට ඇති බවට වෙබ් අඩවි කිහිපයක දැන්විම් පළ කර ඇත.\nඑම මෝටර් රථයේ සහ යතුරුපැදියේ වටිනාකම වෙළෙඳපොළ වටිනාකමට වඩා අඩු වටිනාකමක් දක්වා ගැණුම්කරුවන්ට 078-2535197 දරන දුරකථන අංකය ඔස්සේ සම්බන්ධ විය හැකි බවත් පසුව එම අංකය ඔස්සේ සම්බන්ධ වන පුද්ගලයන්ට අදාළ මෝටර් රථය හා යතුරු පැදිය මොණරාගල ප්\u200dරදේශයේ ඇති බවත් එම වාහන සඳහා මේ වන විටත් කිහිපදෙනෙකු ඉල්ලීම් කර ඇති බවත් ගැණුම්කරුවන්ට දැනුම් දී ඇත.\nඒ අනුව, ජංගම දුරකථන හරහා ගෙවීම් සිදුකළ හැකි මාධ්\u200dයයක් ඔස්සේ 077-3287178 දරන දුරකථන අංකයට ඒ සඳහා අත්තිකාරම් මුදල් ලබාදෙන ලෙස පවසා එම සැකකරුවන් විසින් විවිධ පුද්ගලයින්ගෙන් මුදල් වංචා කර ඇති බව අනාවරණය වී තිබේ.\nසිද්ධිය සම්බන්ධයෙන් ලද පැමිණිලි මත සිදුකළ විමර්ශනවලදී අදාළ සැකකරුවන් අත්අඩංගුවට ගෙන ඇති අතර ඔවුන් සතුව තිබී ජංගම දුරකථන 7ක්, සිම්පත් 18ක්, පරිගණකයක්, ඩොංගල් 2ක්, පෙන්ඩයිව් 1ක් සහ රවුටර් 1ක් සොයාගෙන තිබේ\nඑම සැකකරුවන්ට එරෙහිව කොහුවල, අතුරුගිරිය හා මිනුවන්ගොඩ යන පොලිස් ස්ථාන වෙත පුද්ගලයින් තිදෙනෙකු විසින් පැමිණිලි ඉදිරිපත් කර ඇති බව පොලීසිය පවසයි.\nමේ අතර ඉහත සඳහන් අංකයේ ඔස්සේ යම් පුද්ගලයෙකු ජංගම දුරකථන හරහා ගෙවීම් සිදුකළ ඇත්නම් හෝ එම වංචාවට හසුවී ඇත්නම් ළඟම ඇති පොලිස් ස්ථානය වෙත ගොස් ඒ සම්බන්ධව පැමිණිලි කරන ලෙස පොලීසිය මහජනතාවගෙන් ඉල්ලා සිටී.', '', 'මහජන අයිතීන් සුරැකීමේ සංවිධානයේ කැඳවුම්කරු අසේල සම්පත් ඊයේ ( 15) රාත්\u200dරියේ අත්අඩංගුවට ගෙන තිබේ. \nඔහු කළා යැයි කියන වංචාවක් සම්බන්ධයෙන් ඇති වූ ආරවුලක් දුරදිග යෑමෙන් එම අත්අඩංගුවට ගැනීම සිදුව ඇති බව වාර්තා විය.\nලෝක අහාර දිනය සැමරීමට පාරිභෝගික අයිතීන් වෙනුවෙන් පෙනීසිටින සංවිධාන සූදානම්ව සිටියදී මෙම අත්අඩංගුවට ගැනීම සිදුකර ඇති බවටත් මේ වනවිට ඔහු පිළියන්දල පොලීසියේ රඳවාගෙන ප්\u200dරශ්න කරන බවටත් සමාජ මාධ්\u200dය ඔස්සේ පැතිර යන ආරංචිය පිළිබඳ “අද දෙරණ“ ගල්කිස්ස කොට්ඨාස භාර ජ්\u200dයෙෂ්ඨ පොලිස් අධිකාරි රොහාන් ප්\u200dරේමරත්න මහතාගෙන් විමසීමක් කළේය. \nඑහිදී අනාවරණය වූයේ, මොහු වසර 3ක පමණ කාලයක් කුලී පදනම මත සිටි නිවසේ මාස කිහිපයක් ජල හා විදුලි බිල්පත් නොගෙවා නිවස භාර දී ඇති බවය.\nනිවෙස් හිමි කාන්තාව පසුව එම නිවස වෙනත් අයෙකුට කුළියට දී ඇති අතර හිඟ ගාස්තු නිසා විදුලිබල මණ්ඩලය විසින් නිවසේ විදුලිය විසන්ධි කිරීමට පැමිණ ඇත.\nපසුව නිවෙස් හිමි කාන්තාව ඇයගේ පුත්\u200dරයාද සමග අසේල සම්පත් දැන් සිටින නිවසට ගොස් මේ බව දැනුම් දී හිඟ ගාස්තු ගෙවන ලෙස ඉල්ලා ඇත. \nමෙහිදී කුපිත වූ අසේල සම්පත් අදාළ කාන්තාවට හා පුත්\u200dරයාට පරුෂ වචනයෙන් බැනවැදී පහරදී ඇත.\nපසුව අසේල සම්පත් 119 පොලිස් හදිසි ඇමැතුම් අංශය අමතා තමන්ගේ නිවසට බලහත්කාරයෙන් ඇතුළු වූ පිරිසක් තමන්ට පහර දෙන බවට ව්\u200dයාජ පැමිණිල්ලක් සිදුකර තිබේ.\n119 පොලිස් හදිසි ඇමැතුම් අංශය ඇමතීමෙන් පසු පොලිස් නිලධාරීන් අසේල සම්පත්ගේ නිවසට ගොස් ඇති අතර පැමිණිල්ල විභාග කිරීමට දෙපාර්ශ්වයටම පොලීසියට පැමිණෙන ලෙස දැනුම් දී තිබූ බව ගල්කිස්ස කොට්ඨාස භාර ජ්\u200dයෙෂ්ඨ පොලිස් අධිකාරි රොහාන් ප්\u200dරේමරත්න මහතා පැවසීය.\nමෙහිදී පොලිස් නිලධාරීන්ගේ ඉල්ලීම ප්\u200dරතික්ෂේප කළ අසේල සම්පත් පොලිස් නිලධාරීන්ට ද බැනවැදී නිවස තුළට ගොස් දොර වසාගෙන තිබේ.\nපසුව ගල්කිස්ස කොට්ඨාස අපරාධ විමර්ශන ඒකකය විසින් සාපරාධී බලහත්කාරය හා පොලිස් අණට කීකරු නොවීම යන චෝදනා යටතේ අසේල සම්පත්ව අත්අඩංගුවට ගැනීමට කටයුතු කළ බව ගල්කිස්ස කොට්ඨාස භාර ජ්\u200dයෙෂ්ඨ පොලිස් අධිකාරි රොහාන් ප්\u200dරේමරත්න මහතා වැඩිදුරටත් පැවසීය.', 'කරන්දෙණිය , මහඒදණ්ඩ මංසන්ධියේ දී සිදුවු රිය අනතුරකින් උසස් පෙළ විභාගයට යමින් සිටි ශිෂ්\u200dයාවක් බරපතළ තුවාල ලබා තිබේ.\nමාර්ගයේ වම්පසින් ගමන් කරමින් සිටි අදාළ සිසුවිය පිටුපසින් පැමිණි පෞද්ගලික බස් රථයක ගැටී එම අනතුර සිදුව ඇත.\nඅනතුරින් බරපතළ තුවාල ලැබු සිසුවිය ඇල්පිටිය මුලික රෝහලට ඇතුළත් කර ඇතැයි “අද දෙරණ“ වාර්තාකරු පැවසීය.\nඅම්බලන්ගොඩ සිට ඇල්පිටිය බලා ධාවනය කළ පෞද්ගලික බස් රථය මහඒදණ්ඩ මංසන්ධියේ නතර කිරීමට යෑමේ දී මෙම අනතුර සිදුව තිබේ.\nඑහිදී දැරියගේ පාදයක් බස් රථයේ රෝදයට යටවීමෙන් බරපතළ තුවාල සිදුව ඇත.\nඅද (14) උදෑසන 8.10ට පමණ එම අනතුර සිදුවන අයුරු මාර්ගය අසල වු සීසීටීවි කැමරාවක ද සනිටුහන්ව තිබේ.\nඅනතුර සම්බන්ධයෙන් බස් රථයේ රියදුරු අත්අඩංගුවට ගෙන ඇති අතර, වැඩිදුර විමර්ශන කරන්දෙණිය පොලීසිය සිදුකරයි.\nඅනතුරට ලක්ව ඇත්තේ කරන්දෙණිය දූරවත්ත ප්\u200dරදේශයේ පදිංචි කරන්දෙණිය මහා විද්\u200dයාලයේ සිසුවියකි.', 'නිරෝධායනය මධ්\u200dයස්ථානයක් වෙත යොමු කර සිටි පිරිසකගේ නිවසකට රාත්\u200dරී කාලයේ සොරුන් පිරිසක් ඇතුළු වී ඇති පුවතක් නාරම්මල, මැටිවලගෙදර ප්\u200dරදේශයෙන් වාර්තා වේ.\nඉකුත් 5 වන දින කොවිඩ් ආසාදනය වු බවට සැකපිට 42 හැවිරිදි කාන්තාවක් හඳුනා ගෙන ඇති අතර, ඒ අනුව ඇයගේ පවුලේ ඥාතීන් නිරෝධායන මධ්\u200dයස්ථානයක් වෙත රැගෙන ගොස් තිබේ.\nඊයේ (13) රාත්\u200dරී කාලයේ දී සුනඛයන්ගේ කෑ ගසන හඬක් ඇසීමත් සමග ප්\u200dරදේශවාසීන් ඒ පිළිබඳව සොයා බැලීමේ දී නිවසේ පිටුපස දොර කඩා සොරුන් නිවසට ඇතුළු වී ඇති බවට අනාවරණය වී ඇත.\nනාරම්මල පොලීසිය වැඩිදුර විමර්ශන සිදුකරයි.', 'මිහින්තලය ප්\u200dරදේශයේ නිවසක් තුළ ගෙල කපා ඝාතනය කළ කාන්තාවකගේ සිරුරක් සහ ගෙල වැලලාගෙන මියගොස් සිටි පුද්ගලයෙකුගේ මළ සිරුරක් සොයාගෙන තිබේ.\nමිහින්තලය පොලීසියට ලද තොරතුරක් මත අදාළ මළ සිරුරු සොයාගත් බව පොලිස් මාධ්\u200dය ප්\u200dරකාශක කාර්යාලය පැවසුවේය.\nමියගොස් ඇති පුද්ගලයා අදාළ කාන්තාවගේ ගෙල කපා ඝාතනය කර ඔහු ද ගෙල වැලලාගෙන සියදිවි හානි කර ගෙන ඇති බව පොලීසිය සිදුකළ මූළික විමර්ශනවලදී අනාවරණය වී ඇත.\nමෙලෙස මියගොස් ඇත්තේ 48 හැවිරිදි මිහින්තලය ප්\u200dරදේශයේ පදිංචි තිදරු මවක් සහ ගලෙන්බිඳුනුවැව ප්\u200dරදේශයේ පදිංචි 57 හැවිරිදි ව්\u200dයාපාරිකයෙකි.\nපොලීසිය පැවසුවේ මොවුන් දෙදෙනා අතර අනියම් සම්බන්ධතාවයක් තිබු බවට තොරතුරු හෙළි වී ඇති බවය.\nමෙම පුද්ගලයා අදාළ කාන්තාවගේ නිවසේ කාමරයක කුලීයට තාවකාලිකව නවාතැන් ගෙන සිටි පුද්ගලයෙක් බවද වාර්තා වේ.\nමෘත ශරීර අනුරාධපුර රෝහලේ තැන්පත් කර ඇති අතර මිහින්තලය පොලීසිය වැඩිදුර විමර්ශන සිදුකරයි.', 'හෙරොයින් මත්කුඩු සහ ඖෂධ පෙති වර්ග අලෙවි කිරීමේ ජාවාරමක නිරත කාන්තාවක් ඇතුළු පුද්ගලයින් සිව්දෙනෙක් ගලේවෙල ප්\u200dරදේශයේ දී අත්අඩංගුවට ගෙන තිබේ.\nයුද හමුදා නිල ඇඳුමට සමාන ඇඳුමකින් සැරසී ඉතා සූක්ෂම ලෙස ගලේවෙල, දේවහුව, දඹුල්ල, තලකිරියාගම,  කුරුණෑගල, මැල්සිරිපුර ආදී ප්\u200dරදේශවලට හෙරොයින් මත්කුඩු සහ මත්ලෝලීන් සඳහා බටහිර ඖෂධ පෙති අලෙවි කර ඇතැයි මාතලේ කොට්ඨාස අපරාධ විමර්ශන ඒකකයට ලද තොරතුරක් මත මෙම වැටලීම සිදුකර ඇත.\nඑහිදී ගලේවෙල, දේවහුව ප්\u200dරදේශයේ දී කාන්තාවක සහ තරුණයෙක් සැකපිට අත්අඩංගුවට ගෙන තිබේ. \nඑසේ අත්අඩංගුවට ගෙන ඇත්තේ නැන්දම්මා සහ බෑනා වන බවත්\u200d, එම පුද්ගලයා ‘බෝතල් සම්පත්‘යන අනුවර්ථ නාමයෙන් හඳුන්වනු ලබන බවත් පොලීසිය පවසයි.\nඔවුන් සතුව තිබී හෙරොයින් මිලිග්\u200dරෑම් හතරකට ආසන්න ප්\u200dරමාණයක් සොයාගත් බව පොලීසිය සඳහන් කරයි.\nඔහුගෙන් කරන ලද ප්\u200dරශ්න කිරීම්වලදී ‘බෝතල් සම්පත්‘ නැමැති පුද්ගලයාගේ සහෝදරයෙකු ගලේවෙල රෝහල පිටුපස ප්\u200dරදේශයේ දී අත්අඩංගුවට ගෙන තිබේ.\nඑම පුද්ගලයා ළඟ තිබී හෙරොයින් පැකට් කිහිපයක් සොයා ගෙන ඇති අතර ඔහුගෙන් කළ ප්\u200dරශ්න කිරීම්වලදී තවත් ඥාති සහෝදරයෙක් පොලීසිය විසින් අත්අඩංගුවට ගෙන ඇත.\nඔහු ළඟ තිබී යුද හමුදා නිල ඇඳුම් කට්ටලයක්, හෙරොයින් මත්කුඩු සහ මත්ලෝලීන් සඳහා අලෙවි කරන බටහිර ඖෂධ පෙති රැසක් සොයා ගත් බව කොට්ඨාශ අපරාධ විමර්ශන ඒකකය සඳහන් කරයි.\nමෙම සැකකරු යුද හමුදාවේ සේවය කරන අයෙකු බවත් මේ වන විට වෛද්\u200dය ප්\u200dරතිකාර සඳහා පැමිණ නිවසේ රැඳී සිටින බවත් ප්\u200dරශ්න කිරීම්වලදී හෙළි වී තිබේ. ', 'කුරුණෑගල - මීගමුව ප්\u200dරධාන මාර්ගය ආසන්නයේ පන්නල, විරිදියාවත්ත ප්\u200dරදේශය ආසන්නයේ දී අද (12) උදෑසන කාන්තාවක් තියුණු ආයුධයකින් පහර දී ඝාතනය කර තිබේ.\nඑසේ ඝාතනය වී ඇත්තේ එම ප්\u200dරදේශයේ රාජ්\u200dය බැංකුවක පිරිසිදු කිරීමේ සේවිකාවක් ලෙස සේවය කළ දෙදරු මවකි.\nඑම කාන්තාව ස්වාමියාගෙන් දික්කසාද වී දරුවන් සමග තනිව ජීවත්ව ඇති අතර, ඝාතනය සිදුකළ බවට සැකකරන දික්කසාද සැමියා නිතර ඇයට පහර දී කරදර කර ඇතැයි වාර්තා වේ.\nඒ හේතුවෙන් ඝාතනයට ලක්වු කාන්තාව පන්නල පොලීසියේ පැමිණි කිහිපයක් කර ඇති අතර, එයට උරණ ව සිටි එම පුද්ගලයා අද උදෑසන ඝාතනයට ලක්වු කාන්තාව රැකියාවට යන අතර මඟ රැක සිට මෙම ඝාතනය සිදුකර ඇත.\nඝාතනයට ලක්වු කාන්තාව සමග මාර්ගයේ ගමන් කරමින් සිටි කාන්තාවක් පවසා සිටියේ, පවුල් ආරවුලක් නිසා තමා ඉදිරියට ගිය බවත් මද දුරක් ගොස් හැරී බලන විට ලේ තවරා ගෙන තම මිතුරිය බිම ඇදවැටී සිටි බවත්ය.\nසැකකරු මේ වන විට ප්\u200dරදේශයෙන් පළා ගොස් ඇති අතර, සැකකරු අත්අඩංගුවට ගැනීමට පන්නල පොලීසිය විමර්ශන ආරම්භ කර තිබේ.', '2008 වසරේ මාර්තු 19 දින මාලඹේ බස් නැවතුම්පොළ ඉදිරිපිටදී පුද්ගලයෙකුට තියුණු ආයුධ වලින් පහරදී ඝාතනය කර සැඟව සිටි පුද්ගලයෙකුව වසර 12කට පසු තලංගම පොලීසිය විසින් ඊයේ (11) අත්අඩංගුවට ගෙන තිබේ.\n\nසැකකරු අනුරාධපුරය ප්\u200dරදේශයේ සැඟව සිට ඇති අතර පසුව මාලඹේ ප්\u200dරදේශයට අවස්ථා කිහිපයකදී පැමිණ ඇති බවට ලැබුණු තොරතුරකට අනුව සිදුකළ විමර්ශනයකදී මෙලෙස අත්අඩංගුවට ගෙන ඇත.\n\nකඳනආරච්චිගේ දොන් ප්\u200dරියන්ත අශෝක නමැති මෙම සැකකරු  මාලඹේ බස්නැවතුම් පොළ අසල ත්\u200dරීරෝද රථ රියදුරෙකු ලෙස එම කාලයේදී කටයුතු කර තිබේ.\n\nඝාතනයට ලක් වූ තැනැත්තා ඇඹිලිපිටිය ප්\u200dරදේශයේ පදිංචිකරුවෙකු වන අතර ඔහු ද එම ස්ථානයේ  ත්\u200dරීරෝද රථ රියදුරෙකු ලෙස සේවය කර ඇත.\n\nබහින් බස් වීමක් දුරදිග යාමෙන් එම ඝාතනයට සිදු කර ඇති බව වාර්තා වේ.\n\nසැකකරු අද  (12) දින කඩුවෙල මහෙස්ත්\u200dරාත් අධිකරණයට ඉදිරිපත් කර ඇත.', 'මනුසත් දෙරණ ක්\u200dරියාත්මක කරන "බසයෙන් අනාගතයට වැඩසටහන" යටතේ දුෂ්කර පාසල් වෙත පුස්තකාල බස් රථ ලබාදීමේ පළමු අදියර පසුගියදා මහනුවර දිස්ත්\u200dරික්කයෙන් ආරම්භ වු අතර ඒ අනුව නාවලපිටිය දොළොස්බාගේ කනිෂ්ඨ විද්\u200dයාලයේ දරුවන් වෙනුවෙන් පුස්තකාල බස් රථයක් ලබා දී ඇත.\n\nබස් රථය පාසල වෙත රැගෙන යන අතරතුර කඩවත, වරකාපොළ, කෑගල්ල, පේරාදෙණිය සහ  ගම්පොළ මහජන පුස්තකාල අසල රැස්ව සිටි ජනතාවද "බස් පුස්තකාලය" වෙත පොත් පරිත්\u200dයාග කළේය.\n\nපුස්තකාල පහසුකම් නොමැති දිවයිනේ සෑම දිස්තික්කයක්ම ආවරණය වන පරිදි බස්  පුස්තකාල 25 ක් දරුවන් වෙනුවෙන් ලබාදීමට මනුසත් දෙරණ සුදානමින් සිටී.\n\nSLT සහ මොබිටෙල් ආයතන බස් රථ 20 ක් සඳහා අනුග්\u200dරහය සැපයීමත් විශේෂත්වයකි. ', 'ශ්\u200dරී ලංකාවේ නව මහා භාරකාරවරයා ලෙස නීතිඥ ගනේෂ් ආර්.ධර්මවර්ධන මහතා පත් කර තිබේ.\n\nඅධිකරණ අමාත්\u200dය අලි සබ්රි මහතා විසින් අද (12) අධිකරණ අමාත්\u200dයාශයේ දී ඊට අදාළ පත්වීම් ලිපිය ලබාදීම සිදුවිය.\n\nනීතිඥ වරයෙකු ලෙස වසර 25 ක පළපුරුද්දක් ඇති ගනේෂ් ආර්.ධර්මවර්ධන මහතා ශ්\u200dරී ලංකාවේ නියෝජ්\u200dය මහා භාරකාර ලෙස\nහා ශ්\u200dරී ලංකාවේ මහාභාරකාර තැනගේ නීති උපදේශක ලෙස කටයුතු කර ඇත.\n\nඅල්ලස් හෝ දුෂණ චෝදනා විමර්ශන කොමිෂන් සභාවේ අධ්\u200dයක්ෂ ජනරාල්වරයා ලෙස හා අග්\u200dරාමාත්\u200dය අතිරේක ලේකම් (නීති ) තනතුරේ ද නීතිඥ ගනේෂ් ආර්. ධර්මවර්ධන මහතා කටයුතු කර තිබේ.\n ', 'හම්බන්තොට ගොන්නොරුව මාර්ගයේ කැලණිගම වැව ආසන්නයේ දී වනඅලියෙකු මෝටර් රථයකට පහර දී පෙරළන වීඩියෝවක් “අද දෙරණ“ට ලැබී තිබේ.\nමසක පමණ කාලයක සිට තුවාල ලබා රෝගාතුරව සිට ඇති එම වනඅලියා, වනජීවී නිලධාරීන් විටින් විට ප්\u200dරතිකාර ලබාදෙමින් සිට ඇතැයි ප්\u200dරදේශවාසීහු පවසති.\nකෙසේ නමුත් මාර්ගයේ ධාවනය වු මෝටර් රථයේ සිටි පිරිස අලියා දුටු විගස වාහනයෙන් බැස අසල වු වෙනත් වාහනයකට නැග තිබේ.\nමද වේලාවක් මෝටර් රථය අසල රැඳී සිටි වන අලියා හොඩයෙන් මෝටර් රථය පෙරළා දමා ඉවත්ව ගොස් ඇත.', 'ශිෂ්\u200dයත්ව විභාගයට පෙනී සිටි දරුවෙක් මුහුණ පෑ සංවේදී පුවතක් ඇල්පිටිය, කරන්දෙනිය ප්\u200dරදේශයෙන් "අද දෙරණට" වාර්තා විය.\nඅද (11) විභාගයට පෙනී සිටි කවීෂ චතුරංග සිසුවාගේ මව පිළිකා රෝගයකින් පීඩා විඳිමින් සිට ඊයේ (10) මිය ගිය අතර මවගේ අභාවය පිළිබඳ තොරතුරු දරුවාගෙන් වසන් කළ ඥාතීන් ඔහුව අසල්වැසි නිවසක රඳවා සිට තිබුණි.\nපසුව අද උදෑසන සිසුවා ඔහුගේ පියා විසින් අදාළ විභාග මධ්\u200dයස්ථානය වෙත රැගෙන ගොස් ඇත.\nවිභාගයට පෙනී සිටිමෙන් පසු ඔහුගේ පංති භාර ගුරුතුමිය දරුවාව ඔහුගේ නිවස වෙත රැගෙන ආවේ මියගිය මවගේ දේහයට අවසන් ගෞරව දැක්වීම සඳහාය.', 'පන්නල, කැලණියමුල්ල, ඉන්ගරදවුල මංසන්ධියේදී ඊයේ (08) පස්වරු 3ට පමණ තියුණු ආයුධයකින් පහර දී 29 හැවිරිදි තරුණයෙකු ඝාතනය කර තිබේ.\nඝාතනය සිදුකරන ආකාරය සී.සී.ටී.වී කැමරාවක එලෙස සටහන්ව තිබුණි.\nඝාතනයට ලක්වූ පුද්ගලයා සහ ප්\u200dරධාන සැකකරු යන දෙදෙනාම මත්ද්\u200dරව්\u200dය ජාවාරමේ නිරතව සිට ඇති අතර, ඒ සම්බන්ධයෙන් හටගත් සිදුවීමක් මුල්කරගෙන දුරකථන ඇමතුමක් දී මියගිය පුද්ගලයාව එම ස්ථානයට ගෙන්වාගෙන එම ඝාතනය සිදුකර ඇති බවට මූලික විමර්ශනවලින් අනාවරණය වී තිබේ.\nසී.සී.ටී.වී. දර්ශන මඟින් සැකකරුවන් හඳුනාගෙන ඇති අතර, ඔවුන් ප්\u200dරදේශයෙන් පළාගොස් ඇති බවත් ඔවුන් අත්අඩංගුවට ගැනීමට විමර්ශන කණ්ඩායම් 2ක් යොදවා ඇති බවත් පොලීසිය පැවසීය.', 'කෑගල්ල-කොළඹ විකල්ප මාර්ගයේ දී සිදුවූ අනතුරකින් 18 හැවිරිදි තරුණයෙක් ජීවිතක්ෂයට පත්ව තිබේ.\nඊයේ (05) රාත්\u200dරී 11.00ට පමණ එම අනතුර සිදුව ඇති බව පොලීසිය පවසයි.\nකරඬුපන දෙසට ධාවනය වූ යතුරුපැදියක් පැදිකරුට පාලනය කර ගත නොහැකිව එම දිශාවටම ධාවනය වූ ත්\u200dරීරෝද රථයක පිටුපස ගැටී එම අනතුර සිදුව ඇති බව වාර්තා වේ.\nඅනතුරින් බරපතළ තුවාල ලැබූ යතුරුපැදිකරු හා පසු පැදිකරු කෑගල්ල රෝහලට ඇතුළත් කිරීමෙදී, පසු පැදිකරු මියගොස් ඇත.\nඑලෙස මියගොස් ඇත්තේ 18 හැවිරිදි මඩවත්ත, කෑගල්ල ප්\u200dරදේශයේ පදිංචිකරුවෙකි.\nමිය ගිය පුද්ගලයාගේ මෘත ශරීරය කෑගල්ල රෝහලේ මෘත ශරීරාගාරයේ තැන්පත් කර ඇති අතර අනතුර සම්බන්ධයෙන් ත්\u200dරීරෝද රථ රියදුරු අත්අඩංගුවට ගෙන ඇත.', 'අනුරාධපුර ප\u200d්\u200dරධාන මහෙස්ත\u200d්\u200dරාත් අධිකරණයට හෙරෝයින් පැකට් 31ක් රැගෙන ආ කාන්තාවක් අත්අඩංගුවට ගෙන තිබේ.\nඅද (05) පෙරවරුවේ එම සැකකාරිය අත්අඩංගුවට ගෙන ඇත්තේ, අනුරාධපුර ප\u200d්\u200dරධාන මහෙස්ත\u200d්\u200dරාත් අධිකරණයේ ප\u200d්\u200dරධාන පිවිසුම් දොරටුවේ සිටි පොලිස් නිලධාරිණියන් පිරිසක් විසිනි.\nදැනට රක්ෂිත බන්ධනාගාර ගතකර සිටින ඇයගේ සැමියා අනුරාධපුර ප\u200d්\u200dරධාන මහෙස්ත\u200d්\u200dරාත් අධිකරණය වෙත රැගෙන එන අවස්ථාවේදී ඔහුට ලබාදීම සඳහා එම හෙරෝයින් පැකට් 31ක රැගෙන ආ බව මූලික ප\u200d්\u200dරශ්ණ කිරීම්වලදී සැකකාර කාන්තාව පවසා ඇති බව වාර්තා වේ.\nසැකකාර කාන්තාව අනුරාධපුර තිබිරිකඩවල පදිචිංකාරියක බව අනුරාධපුර පොලීසිය පවසයි. සිද්ධිය සම්බන්ධයෙන් වැඩිදුර පරීක්ෂණ අනුරාධපුර පොලීසිය විසින් සිදුකරයි.\n ', 'අනුරාධපුර - තන්තිරිමලේ මාර්ගයේ තුප්පිටියාව ප්\u200dරදේශයේ දී සිදුවූ අනතුරකින් 15 හැවිරිදි පාසල් සිසුවියක් ජීවිතක්ෂයට පත්ව තිබේ.\nඊයේ (04) පෙරවරු 8.45ට පමණ එම අනතුර සිදුව ඇති බව “අද දෙරණ“ වාර්තාකරු පැවසීය.\nඑම අනතුරින් මිය ගොස් ඇත්තේ එච්. පී. නදීශා කුමාරි නැමැති තන්තිරිමලේ ධර්මපාල විද්\u200dයාලයේ 11 වසරේ ඉගෙනුම ලැබූ ශිෂ්\u200dයාවකි.\nඉදිරියේදී පැවැත්වීමට නියමිත සාමාන්\u200dය පෙළ විභාගය සඳහා භාරහාර වීමට ඊයේ ධර්මපාල විද්\u200dයාලයේ සිසු සිසුවියන් සහ ගුරුවරුන් ශ්\u200dරීමහා බෝ සමිඳුන් වැඳ පුදා ගෙන ඒම සඳහා බස් රථයකින් යෑමට සූදානම් වී ඇත.\nඑහිදී, ගුරුවරු හා සිසු සිසුවියන් පැමිණි බස් රථයට ඇගේ නිවස ඉදිරිපිට දී එම සිසුවිය ගොඩව වී ඇති අතර සිසුවියට තම මවට වදින්නට අමතකවීම නිසා නැවත බසයෙන් බැස නිවස වෙත යාමට පාර මාරුවන අවස්ථාවේදී කුඩා ලොරි රථයක ගැටී එම අනතුර සිදුව තිබේ.\nඅනතුරෙන් බරපතළ තුවාල ලැබූ සිදුවිය ඇලයාපත්තුව ප්\u200dරාදේශීය රෝහලට ඇතුළත් කිරීමෙන් අනතුරුව මියගොස් තිබේ.\nඅනතුර සම්බන්ධයෙන් කුඩා ලොරි රථයේ රියදුර අත්අඩංගුවට ගෙන ඇති අතර තන්තිරිමලේ පොලීසිය වැඩිදුර විමර්ශන සිදුකරයි.\n ', "නවගත්තේගම රඹකනයාගම ඇතුළු ප්\u200dරදේශ රැසක ජනතාව භීතියට පත්කරමින් පිඩාකාරි ලෙස සැරිසරමින් සිටි 'කන්කොටා' නැමති වනඅලියා වනජීවි නිලධාරීන් විසින් අල්ලාගෙන තිබේ.\n\nපුත්තලම සහකාර වනජීවි අධ්\u200dයක්ෂ එරන්ද ගමගේ මහතා පවසා සිටියේ හොරොව්පතාන අලි රැඳවුම් මධ්\u200dයස්ථානය වෙත එම වනඅලියාව රැගෙන ගිය බවය.\n\nමෙම 'කන්කොටා' නැමති වනඅලියා රඹකනයාගම පුද්ගලික ඉඩමක වගා ලිඳකට වැටී සිටියදී අල්ලා ගෙන තිබුණි.\n\nවයස අවුරුදු 35 ක උස අඩි නවයකට ආසන්න මෙම සද්ධන්තයා කලක පටන් ප්\u200dරදේශ රැසක ගම්වාසීන් භීතියට පත් කරමින් නිවාස සහ වගාවන් රැසක් විනාශ කර තිබේ. \n ", 'නීතිවිරෝධී ලෙස ගිනි අවි නිෂ්පාදනය කළ සැකකරුවෙකු හුංගම පොලිස් ස්ථානයේ නිලධාරින්ට ලද තොරතුරක් මත ඊයේ (04) චේතියගිරි ප්\u200dරදේශයේදී සිදුකළ වැටලීමකදී අත්අඩංගුවට ගෙන ඇත.\n\nසැකකරු සතුව තිබී බෝර 12 වර්ගයේ ගිනි අවියක්, මෙරට නිෂ්පාදිත ගිනි අවි 11ක්, බෝර 12 වර්ගයේ ජීව පතරොම් 7ක්, බෝර 12 වර්ගයේ හිස් පතරොම් කොපු 15ක්, ඊයම් කූරු 13ක්, ඊයම් කැට 33ක්, අහස්කූරු 10ක්, කැප් රෝල් 1ක් සහ යකඩ කේබල් 14ක් පොලිස් බාරයට ගෙන ඇත.\n\nඅත්අඩංගුවට ගත් සැකකරු වයස අවුරුදු 59ක් වු බටඅත, චේතියගිරි ප්\u200dරදේශයේ පදිංචිකරුවෙකි.\n\nසැකකරු අද (05) අඟුණකොළපැලැස්ස මහෙස්ත්\u200dරාත් අධිකරණයට ඉදිරිපත් කිරීමට නියමිතය.', 'ඉන්දීය ප්\u200dරිමියර් ලීග් ක්\u200dරිකට් තරගාවලියේ දෙවන වටයට සුදුසුකම් ලබාගත් පළමු කණ්ඩායම බවට මුම්බායි ඉන්දියන්ස් කණ්ඩායම පත්ව තිබේ.\nඒ, ඊයේ (28) පැවති තරගයකින් රෝයල් චැලෙන්ජර්ස් බැංගලෝර් කණ්ඩායම කඩුලු 05කින් පරාජයට පත් කිරිමත් සමග ය.\nඅබුඩාබි හි පැවති තරගයේ කාසියේ වාසිය දිනු මුම්බායි කණ්ඩායම ප්\u200dරථමයෙන් පන්දුවට පහරදීමේ අවස්ථාව බැංගලෝර් කණ්ඩායමට ලබාදුනි.\nඒ අනුව ඔවුන් නියමිත පන්දුවාර 20 අවසානයේ කඩුලු 06ක් බිඳවැටි ලබාගත් ලකුණු සංඛ්\u200dයාව 164කි. \nඑම ඉනිම වෙනුවෙන් දේව්දත් පඩික්කල් ලකුණු 74ක් ලබාගැනීමට සමත්විය.\nපිළිතුරු ඉනිම ක්\u200dරීඩා කළ මුම්බායි කණ්ඩායම පන්දුවාර 19යි එක් පන්දුවක් අවසානයේ කඩුළු 05ක් බිඳවැටී ලකුණු 166ක් ලබාගනිමින් ජයග්\u200dරහණය වාර්තා කිරීමට සමත්විය.\nඑම ඉනිම වෙනුවෙන් සුර්යකුමාර් යාදෙව් ලකුණු 79ක් ලබාගැනීමට සමත්විය. \n ', 'ලංකා ප්\u200dරිමියර් ලීග් ක්\u200dරිකට් තරගාවලියට සහභාගිවීමට නියමිතව සිටි ජාත්\u200dයන්තර ක්\u200dරීඩකයින් 05 දෙනෙකු තරගාවලිය සඳහා සහභාගී නොවන බව දැනුම් දී තිබේ.\nබටහිර ඉන්දීය කොදෙව් ක්\u200dරීඩක ඇන්ඩ්\u200dරි රසල්, දකුණු අප්\u200dරිකානු ක්\u200dරීඩකයින් වන ෆෆ් ඩූ ප්ලෙසිස්, ඩේවිඩ් මිලර් සහ ඩේවිඩ් මාලන් මෙලෙස තරගාවලිය සඳහා සහභාගී නොවන බව දැනුම් දී ඇත.\nෆෆ් ඩූ ප්ලෙසිස්, ඩේවිඩ් මිලර් සහ ඩේවිඩ් මාලන් දකුණු අප්\u200dරිකාව සහ එංගලන්තය අතර පැවැත්වෙන එක්දින තරගාවලියට සහභාගී වන බැවින් ලංකා ප්\u200dරිමියර් ලීග් තරගාවලියට සහභාගී නොවන බව දැනුම් දී තිබේ.\nආබාධයක් හේතුවෙන් ඇන්ඩ්\u200dරි රසල් මෙම තරගාවලිය සඳහා සහභාගී නොවන බව දැනුම් දී ඇත.\nඊට අමතරව ඉන්දියානු ක්\u200dරීඩක මන්වීන්ද්\u200dර බිස්ලා ද ලංකා ප්\u200dරිමියර් ලීග් තරගාවලියට සහභාගී නොවන බව දැනුම් දී තිබේ.', 'බ්\u200dරසීල, ජාතික පාපන්දු කණ්ඩායමේ හිටපු සුපිරි ක්\u200dරීඩක රොනල්ඩීනියෝ තමාට කොවිඩ් -19 වෛරසය වැළඳී ඇති බව පවසයි.\n\nඔහු මේ වනවිට ස්වයං නිරෝධායනයට ලක්වෙමින් සිටින බව වාර්තා වේ.\n\n40 හැවිරිදි රොනල්ඩීනියෝ වසර 14 පුරා බ්\u200dරසීල ජාතික කණ්ඩායම වෙනුවෙන් ක්\u200dරීඩා කළේය.\n\nඉන්ස්ටග්\u200dරෑම් ඔස්සේ වීඩියෝවක් නිකුත් කරමින් ඔහු පැවසුවේ තමා "බෙලෝ හොරිසොන්ටේ" නගරයට පැමිණීමෙන් පසු වෛද්\u200dය පරීක්ෂණයකට මුහුණදුන් බවත් එහිදී ඔහු කොවිඩ් ආසාදිත බව තහවුරු වී ඇති බවත්ය.\n\nතමාට තවමත් රෝග ලක්ෂණ පෙන්නුම් නොකරන බව ද ඔහු පැවසීය.\n ', 'ඉන්දියන් ප්\u200dරිමියර් ලීග් ක්\u200dරිකට් තරගාවලියේ ඊයේ (23) පැවැති තරගයකින් ජය වාර්තා කිරීමට මුම්බායි ඉන්දියන්ස් කණ්ඩායම සමත් විය.\nඒ චෙන්නායි සූපර් කිංග්ස් කණ්ඩායම පරාජයට පත් කරමිනි.\nතරගයේ කාසියේ වාසිය දිනූ මුම්බායි ඉන්දියන්ස් කණ්ඩායම පළමුව පන්දුවට පහරදීම සඳහා චෙන්නායි සූපර් කිංග්ස් කණ්ඩායමට ආරාධනා කළේය.\nඒ අනුව, පිටියට පිවිසි චෙන්නායි සූපර් කිංග්ස් කණ්ඩායම නියමිත පන්දුවාර 20 අවසානයේ දී කඩුලු 9ක් දැවී රැස්කළ ලකුණු සංඛ්\u200dයාව 114කි.\nචෙන්නායි සූපර් කිංග්ස් කණ්ඩායම වෙනුවෙන් සෑම් කරන් පන්දු 47කදී හයේ පහර 2ක් සහ හතරේ පහර 4ක් සමඟින් ලකුණු 52ක් රැස්කිරීමට සමත් විය.\nපන්දු යැවීමේදී ට්\u200dරෙන්ට් බෝල්ට් ලකුණු 18කට කඩුලු 4ක් සහ රාහුල් චාහාර් ලකුණු 22කට කඩුලු 2ක් දවා ගැනීමට සමත්විය.\nලකුණු 115ක ජයග්\u200dරහී ඉලක්කය හඹායාම සඳහා පිටියට පිවිසි මුම්බායි ඉන්දියන්ස් කණ්ඩායම පන්දුවාර 12යි පන්දු 2කදී කිසිවෙකු නොදැවී එම ඉලක්කය හඹාගියේය.\nමුම්බායි ඉන්දියන්ස් කණ්ඩායම වෙනුවෙන් ඉෂාන් ක්\u200dරිෂාන් පන්දු 37කදී හයේ පහර 5ක් සහ හතරේ පහර 6ක් සමඟින් නොදැවී ලකුණූ 68ක් රැස් කළේය.\nක්වින්ටන් ඩී කොක් පන්දු 37කදී හයේ පහර 2ක් සහ හතරේ පහර 5ක් සමඟින් නොදැවී රැස්කළ ලකුණු සංඛ්\u200dයාව 46කි.\nඒ අනුව මුම්බායි ඉන්දියන්ස් කණ්ඩායම මෙවර ප්\u200dරසාද ලකුණු සටහනේ යළි පෙරමුණ ගැනීමට සමත් ව තිබේ.', 'ඉන්දීය හිටපු ක්\u200dරිකට් නායක කපිල් දේව් හෘදයාබාධයකට ලක්ව ඇතැයි වාර්තා වේ.\nඒ අනුව ඔහු නවදිල්ලිහි රෝහලකට ඇතුළත් කර ඇති බව ඉන්දීය මාධ්\u200dය වාර්තා කළේය.\nකෙසේවෙතත් ඔහුගේ රෝගී තත්ත්වය බරපතළ නොවන අතර දින කිහිපයකින් රෝහලෙන් පිටව යාමට හැකිවනු ඇති බව වෛද්\u200dයවරුන් සඳහන් කර තිබේ.\nඉන්දියාවෙන් බිහිවූ විශිෂ්ඨතම වේග පන්දු යවන්නෙකු වන 61 හැවිරිදි කපිල් දේව් 1983 වසරේ ක්\u200dරිකට් ලෝක කුසලානය හිමිකරගත් ඉන්දීය කණ්ඩායමේ නායකත්වය ද දරනු ලැබිය.\n1978 වසරේ ටෙස්ට් හා එක්දින පිටියට පිවිසි ඔහු 1994 වසර දක්වා ඉන්දීය කණ්ඩායම නියෝජනය කරමින් ටෙස්ට් තරග 131 කට සහ එක්දින තරග 225කට සහභාගී වී තිබේ.', 'ලංකා ප්\u200dරිමියර් ලීග් (LPL) ක්\u200dරිකට් තරගාවලියේ තරඟ කාලසටහන නිකුත් කර තිබේ.\n\nකණ්ඩායම් 05ක සහභාගීත්වයෙන් පැවැත්වෙන තරගාවලියේ සමාරම්භක උත්සවය ලබන නොවැම්බර් මස 21වන දා පැවැත්වීමට නියමිතය.\n\nතරඟාවලියේ පළමු තරඟය එදින රාත්\u200dරි  07.30ට කොළඹ සහ ගාල්ල කණ්ඩායම් අතර හම්බන්තොට මහින්ද රාජපක්ෂ ජාත්\u200dයන්තර ක්\u200dරිකට් ක්\u200dරීඩාංගණයේදී පැවැත්වෙයි.\n\nතරගාවලියේ සියලු තරඟ හම්බන්තොට සහ පල්ලෙකැලේ ක්\u200dරීඩාංගණවලදී පැවැත්වීමට සැළසුම් කර ඇත.\n\nLPL තරඟාවලියේ අවසන් මහා තරඟය දෙසැම්බර් මස 13වන දා පැවැත්වෙයි.', 'එංගලන්ත ක්\u200dරිකට් කණ්ඩායමේ දකුණු අප්\u200dරිකානු සංචාරය සඳහා රජයේ අනුමැතිය හිමි වී තිබේ. එහිදී දෙරට අතර විස්සයි විස්ස තරඟ 3ක් සහ එක්දින ජාත්\u200dයාන්තර තරඟ 3ක් පැවැත්වීමට නියමිතය.\nඑම තරඟ නොවැම්බර් 27 වැනිදා සිට දෙසැම්බර් 9 වැනිදා දක්වා පැවැත්වේ.\nකොවිඩ් -19 සෞඛ්\u200dය මාර්ගෝපදේශ හේතුවෙන් එංගලන්ත කණ්ඩායම නොවැම්බර් මුල් සති දෙක ඇතුළත දකුණු අප්\u200dරිකාවට පැමිණීමට නියමිත අතර එම තරඟ ක්\u200dරීඩාංගන දෙකක පමණක් පැවැත්වේ. ', '\u200dබංග්ලාදේශ 19න් පහළ ක්\u200dරිකට් කණ්ඩායමේ ක්\u200dරීඩකයින් තිදෙනෙකුට නව කොරෝනා වෛරසය ආසාදනය වී තිබේ.\n19න් පහළ ආසියානු කුසලාන ක්\u200dරිකට් තරගාවලිය සඳහා පුහුණු කඳවුරකට සහභාගී වී සිටි ක්\u200dරීඩකයින් තිදෙනෙකුට මෙලෙස වෛරසය ආසාදනය වී ඇති බව බංග්ලාදේශ ක්\u200dරිකට් ආයතනය සඳහන් කර ඇත.\nඒ අනුව ඔවුන් සමග සමීපව කටයුතු කළ සියලු ක්\u200dරීඩකයින් නිරෝධායනයට ලක්කිරීමට සහ කොවිඩ් පරීක්ෂණ සඳහා යොමුකිරීමට තීරණය කර තිබේ.\nඑමෙන්ම අදාළ පුහුණු කඳවුර ද තාවකාලිකව අත්හිටුවීමට පියවර ගෙන ඇති බව වාර්තා වේ.', 'එළඹෙන සිම්බාබ්වේ - පාකිස්තාන එක්දින තරඟාවලිය සඳහා ක්\u200dරීඩකයින් 22කින් සමන්විත සංචිතයක් නම්කර තිබේ.\n\nනමුත් එම සංචිතයට හිටපු නායකයින් වන ෂොයිබ් මලික් සහ සෆ්රාස් අහමඩ් සහ වේගපන්දු යවන ක්\u200dරීඩක මොහොමඩ් අමීර් නම්කර නැත.\n\nසිම්බාබ්වේ පාකිස්තානයේදී ප්\u200dරථමයෙන් එක්දින තරඟ 3කට සහභාගී වෙයි. එහි ප්\u200dරථම තරඟය ඔක්තෝබර් 30 වැනිදා පැවැත්වේ. ඉන් අනතුරුව විස්සයි විස්ස තරඟ 3ක් ලාහෝර් හිදී පැවැත්වේ.\n ', 'ලොව බිහි වු විශිෂ්ටතම දඟ පන්දු යවන ක්\u200dරීඩක මුත්තයියා මුරලිදරන්ගේ ජීවිත කතාව ඇසුරින් නිර්මාණය කෙරෙන "800" සිනමාපටයට එරෙහිව ඉන්දීය පිරිස් විසින් එල්ලකරන විරෝධයට මුත්තයියා මුරලිදරන් ප්\u200dරතිචාර දක්වා තිබේ.\nඔහු මෙලෙස ප්\u200dරතිචාර දක්වා ඇත්තේ ඉන්දීය මාධ්\u200dය වෙත ලිපියක් යොමු කරමිනි.\nලොව වැඩිම ටෙස්ට් කඩුළුලාභියා සහ ලොව අංක එකේ සුපිරි දඟ පන්දු යවන ක්\u200dරීඩක මුත්තයියා මුරලිදරන් ක්\u200dරිකට් පිටියේදී සහ පුද්ගලික ජීවිතයේදී මුහුණ දුන් සිදුවීම් පාදක කරගනිමින් "800" (එයිට් හන්ඩ්\u200dරඩ්) නම් මෙම දමිළ චිත්\u200dරපටය නිර්මාණය කිරීමට නියමිතය.\nදකුණු ඉන්දිය නිෂ්පාදනයක් වන "800" නම් සිනමා පටයේ විඩියෝවක් පසුගියදා එළි දැක්වීමත් සමඟ දකුණු ඉන්දියානු ජනතාව, දේශපාලනඥයින් සහ බොහෝ පිරිසක් මෙම චිත්\u200dරපටය නිර්මාණය කිරීමට එරෙහිව විරෝධය පළ කර තිබුණි.\nඒ දෙමළ ජනතාව ඝාතනය කෙරුණු රටක ක්\u200dරීඩකයකු වෙනුවෙන් සිනමාපටයක් නිර්මාණය කිරීමට තමන් එරෙහි වන බව පවසමිනි.\nඑම විරෝධයට මුත්තයියා මුරලිදරන් ලිපියක් මගින් මෙලෙස ප්\u200dරතිචාර දක්වා තිබුණි.\n\'\'ශ්\u200dරී ලංකාවේ 30 වසරක් පුරා පැවති යුද්ධය නිසා අපි පීඩාවට පත් වුණා. යුද්දෙන් වැඩිපුරම පීඩාවට පත් වුණේ ඉන්දියාවෙන් ආපු දෙමළ මිනිසුන්. යුද්දෙන් එන පීඩාව සහ වේදනාව මම හොඳටම දන්නවා. මේ වගේ තත්වයක ඉඳන් මම කොහොමද ක්\u200dරිකට් වාර්තා තිබ්බේ කියන එක තමයි මේ ෆිල්ම් එකට පාදක වෙලා තියෙන්නේ. මේක සමහරු දේශපාලනීකරණය කරන්න හදනවා. උදාහරණයක් විදියට 2009 තමයි මගේ ජීවිතේ සතුටුම අවුරුද්ද කියලා මම 2019දී කියපු කතාව දෙමළ මිනිසුන් මරපු දවස තමයි මුරලිට සතුටුම දවස කියලා සමහර අය ලියලා තියෙනවා. මම කිසිම දවසක අහිංසක ජීවිත මරණ එකට සහයෝගය දුන්නේත් නැහැ...දෙන්නේත් නැහැ... සමහර අය ඒගෝල්ලන්ගේ නොදැනුවත්කම නිසාත්, තවත් සමහර අය දේශපාලන හේතුමතත්, මම දෙමළ ජාතියට එරෙහි වුණ කෙනෙක් විදියට පෙන්වන එක මට වේදනාකාරියි."\n ', 'මෙවර IPL තරඟාවලියට ක්\u200dරිස් ගේල් ගේ සහභාගීත්වය තිබුණේ අවිනිශ්චිත තත්ත්වයකය. ඒ ඔහු අසනීපව සිටි බැවිනි.\nනමුත් ඊයේ පැවති රෝයල් චැලෙන්ජර්ස් බැංගලෝර් කණ්ඩායම සහ කිංගස් ලෙවන් පන්ජාබ් කණ්ඩායම් අතර පැවති තරඟයේදී ගේල් පිටියට පිවිසියේය.\nමෙම තරඟයේ ප්\u200dරථමයෙන් පන්දුවට පහරදුන් රෝයල් චැලෙන්ජර්ස් බැංගලෝර් කණ්ඩායම සිය පන්දුවාර 20 දී කඩුලු 6ක් දැවී ලකුණු 171ක් රැස් කළේය.\nනායක විරාත් කෝලි ලකුණු 48යි.\nඊට පිළිතුරු ලෙස කිංගස් ලෙවන් පන්ජාබ් කණ්ඩායම පන්දු ඕවර 20 දී කඩුලු දෙකක් දැවී ලකුණු 177ක් ලබමින් තරඟය ජය ලැබීය.\nගේල් පන්දු 45කදී ලකුණු 53යි. කේ එල් රාහුල් නොදැවී ලකුණු 61යි. ', 'ඉන්දිය ප්\u200dරිමියර් ලීග් ක්\u200dරිකට් තරඟාවලියේ ප්\u200dරසාද ලකුණු සටහනේ පෙරමුණ ගැනිමට මුම්බායි\nඉන්දියන්ස් කණ්ඩායම සමත්විය.\nඒ, මේ දක්වා පැවැති තරඟ හතකට සහභාගී වී ඉන් තරඟ 5ක් ජය ගනිමිනි.\nඑම ප්\u200dරසාද ලකුණූ සටහනේ දෙවන ස්ථානය දිල්ලි කැපිටල්ස් කණ්ඩායමට හිමිව ඇති අතර රෝයල්\nචැලෙන්ජර්ස් බැංගලෝර් කණ්ඩායම ලකුණු සටහනේ තෙවන ස්ථානයට පත්ව තිබේ.\nඔවුන් ද මේ දක්වා පැවැති තරඟ හතකට සහභාගී වී ඉන් තරඟ 05ක් ජය ගෙන ඇත.', 'සුපිරි පාපන්දු ක්\u200dරීඩක ක්\u200dරිස්ටියානෝ රොනාල්ඩෝ හට කොරෝනා වෛරසය වැළඳී ඇති බව වාර්තා වේ.\nක්\u200dරිස්ටියානෝ රොනාල්ඩෝ දින කිහිපයක් තිස්සේ පෘතුගාලයේ මැඩෙයිරා හි පිහිටි ඔහුගේ නිවසේ දී නිරෝධායනය ලක්ව තිබුණි.\nඉතාලියේ යුවෙන්ටස් කණ්ඩායමේ ක්\u200dරීඩකයෙකුට කොවිඩ් -19 ආසාදන වී ඇති බවට තහවුරු වීමත් සමග එලෙස ක්\u200dරිස්ටියානෝ රොනාල්ඩෝ ඇතුළු ජුවෙන්ටස් කණ්ඩායමේ ක්\u200dරීඩකයින් ස්වයං නිරෝධයනට ලක් කර තිබුණි.', 'ඉන්දීය ප්\u200dරිමියර් ලීග් ක්\u200dරිකට් තරඟාවලියේ තවත් තරඟ දෙකක් අද (10) පැවැත් වේ.\n\nඑක් තරඟයක් කිංග්ස් ලෙවන් පන්ජාබ් කණ්ඩායම සහ කොල්කටා නයිට් රයිඩර්ස් කණ්ඩායම අතර පැවැත්විමට නියමිතය.\n\nඅනෙක් තරඟය චෙන්නායි සුපර් කිංග්ස් කණ්ඩායම සහ රෝයල් චැලෙන්ජර්ස් කණ්ඩායම අතර පැවැත්වෙයි.\n\nමේ වන විට ඉන්දීය ප්\u200dරිමියර් ලීග් ක්\u200dරිකට් තරඟාවලියේ ප්\u200dරසාද ලකුණු සටහනේ පෙරමුණ ගෙන ඇත්තේ දිල්ලි කැපිටල් කණ්ඩායමයි.\n\nඔවුන් සහභාගී වූ තරඟ 06න් පහක්ම ජය ගැනීමට සමත් වී තිබේ.\n ', 'රිය අනතුරකින් රෝහල්ගතකර සිටි ඇෆ්ගනිස්ථාන ක්\u200dරිකට් කණ්ඩායමේ මුල්පෙල පිතිකරුවෙක් වන නජීබ් ටරාකායි ජීවිතක්ෂයට පත්ව තිබේ.\nනජීබ් මියයන විට 29හැවිරිදි වියේ පසුවිය.\nපසුගිය සතියේදී සිදුවු රිය අනතුරකින් තුවාල ලැබු නජීබ් ටරාකායි රෝහල්ගත කෙරුණි.\nදින ගණනාවක් ප්\u200dරතිකාර ලැබු නජීබ් අද (06) උදෑසන මිය ගිය බව ඇෆ්ගිනස්ථාන ක්\u200dරිකට් ආයතනය නිවේදනය කළා.\nනජීබ් ඇෆ්ගනිස්ථානය වෙනුවෙන් විස්සයි විස්ස තරග 12ක් ක්\u200dරීඩා කරමින් ලකුණු 258ක් රැස්කර ඇති අතර එක් එක්දින තරගයකට සහභාගී වී තිබේ.\nඔහු 2017 වසරේ පැවති 20-20 තරගයකදී අයර්ලන්තයට එරෙහිව ලකුණු 90ක් වාර්තා කළ අතර එය ඔහුගේ ක්\u200dරිකට් දිවියේ ඔහු වාර්තා කළ ඉහළම ලකුණු සංඛ්\u200dයාවයි.', 'ඉන්දීය ප\u200d්\u200dරිමියර් ලීග් ක්\u200dරිකට් තරගාවලියේ රෝයල් චැලෙන්ජර්ස් බැංගලෝර් කණ්ඩායම සහ දිල්ලි කැපිටල්ස් කණ්ඩායම අතර තරගය අද (05) පැවැත්වීමට නියමිතය.\n\nදිල්ලි කණ්ඩායම ප්\u200dරසාද ලකුණු සටහනේ දෙවන ස්ථානයේ පසුවන අතර බැංගලෝර් කණ්ඩායම තෙවන ස්ථානයේ පසුවෙයි.\n\nශ්\u200dරී ලංකා ක්\u200dරිකට් ජාතික කණ්ඩායමේ තුන්ඉරියව් ක්\u200dරීඩක ඉසුරු උදාන බැංගලෝර් කණ්ඩායම නියොජනය කරන අතර පසුගිය තරග දෙක තුළ දැක්වූ දක්ෂතා හේතුවෙන් ඔහු අද පැවැත්වෙන තරගයට ද ක්\u200dරීඩා කිරීමට නියමිත බව වාර්තා විය.\n \nඉසුරු උදාන මෙවර ඉන්දීය ප්\u200dරිමියර් ලීග් ක්\u200dරිකට් තරගාවලියේ ශ්\u200dරී ලංකා කණ්ඩායම නියෝජනය කරන එකම ක්\u200dරීඩකයා ය.\n\nමුම්බායි  ඉන්දියන්ස් කණ්ඩායම නියෝජනය කිරීමට නියමිතව සිටි ලසිත් මාලිංග පෞද්ගලික හේතුවක් මත මෙවර තරගාවලියට සහභාගි නොවීය.', "ARMY COMMANDER'S LEAGUE ක්\u200dරිකට් තරගාවලියක් මෙරටදී පළමු වරට පැවැත්වීමට කටයුතු සංවිධානය කර තිබේ.\nඒ පිළිබඳ දැනුවත් කිරීමේ මාධ්\u200dය හමුව ඊයේ (02) කොළඹදී පැවැත් විය.\nකණ්ඩායම් 4කගේ සහභාගීත්වයෙන් පැවැත් වෙන ARMY COMMANDER'S LEAGUE ක්\u200dරිකට් තරගාවලිය ශ්\u200dරී ලංකා යුද හමුව විසින් සංවිධානය කරනු ලබයි.\nඒ අනුව මෙම තරගාවලිය ඔක්තෝබර් 5 වැනිදා ආරම්භ වී ඔක්තෝබර් 16 වැනිදා දක්වා පැවැත්වීමට නියමිතය.\nනොදන් වොරියස්, ඊස්ටන් වොරියස්, සදන් වොරියස් සහ වෙස්ටර් වොරියස් ලෙස කණ්ඩායම් 4 නම් කර තිබේ.\nනොදන් වොරියස් කණ්ඩායමේ නායකත්වය සීක්කුගේ ප්\u200dරසන්නට හිමිව ඇති අතර දිනේෂ් චන්දිමාල් විසින් සදන් වොරියස් කණ්ඩායමේ නායකත්වය දරයි.\nඊස්ටන් වොරියස් කණ්ඩායමේ නායකත්වය අසේල ගුණරත්න විසින් දරන අතර වෙස්ටර් වොරියස් කණ්ඩායමේ නායක ලෙස කටයුතු කරන්නේ තිසර පෙරේරාය.\nඒ අනුව තරගාවලියේ සියලු තරග හොරණ දොඹගොඩ යුද හමුදා ක්\u200dරීඩාංගණයේදී සහ සාලියපුර ගජබා ක්\u200dරිකට් ක්\u200dරීඩාංගණයේදී පැවැත්වීමට නියමිතය.\nමේ අතර මෙම තරගාවලිය සඳහා ශ්\u200dරී ලංකා ක්\u200dරිකට් කණ්ඩායම නියෝජනය කරන ක්\u200dරීඩකයන් රැසක් එක්වීමට නියමිත බවද ඊයේ පැවැති මාධ්\u200dය හමුවේදී සඳහන් කළේය.\n ", 'ඉන්දීය ප්\u200dරිමියර් ලීග් ක්\u200dරිකට් තරඟාවලියේ මේ දක්වා පැවති තරඟවලට අනුව ලකුණු සටහනේ පෙරමුණ ගැනීමට රෝහිත් ශර්මාගේ නායකත්වයෙන් යුත් මුම්බායි ඉන්දියන්ස් කණ්ඩායම සමත්ව තිබේ.\nඔවුන් තරඟ 4 කට සහභාගීව ඉන් තරඟ 2 ක් ජය ගනිමින් ලකුණු සටහනේ පෙරමුණ ගැනීමට සමත් විය.\nසහභාගී වූ තරඟ 3 න් 2 ක් ජය ගත් ශ්\u200dරී යාස් අයියර්ගේ නායකත්වයෙන් යුත් දිල්ලි කැපිටල්ස් කණ්ඩායම දෙවන ස්ථානයට පත්ව සිටි. \nදිනේෂ් කාර්තික් නායකත්වය දරන කොල්කටා නයිට්රයිඩර්ස් කණ්ඩායම තුන්වන ස්ථානයට පැමිණ තිබේ. \nමහේන්ද්\u200dර  සිං දෝනි මෙහෙයවන චෙන්නායි සුපර්කිංග්ස් කණ්ඩායම සහභාගී වූ තරඟ 3 න් එක් තරඟයක් පමණක් ජය ගනිමින් ලකුණු සටහනේ අවසන් ස්ථානයේ පසුවෙයි.', 'ඉන්දීය ප්\u200dරිමියර් ලීග් ක්\u200dරිකට් තරගාවලියේ කිග්ස් ලෙවන් පන්ජාබ් කණ්ඩායම සහ මුම්බායි ඉන්දියන්ස් කණ්ඩායම අතර තරගය අද (01) පැවැත්වේ\nතරගය අබුඩාබි හිදී පැවැත්විමට නියමිතය.\nමේ වන විට කිග්ස් ලෙවන් පන්ජාබ් කණ්ඩායම ඉන්දිය ප්\u200dරිමියර් ලීග් ක්\u200dරිකට් තරඟාවලියේ ප්\u200dරසාද ලකුණු සටහනේ 05 වන ස්ථානයේ පසුවන අතර මුම්බායි ඉන්දියන්ස් කණ්ඩාය 06 වන ස්ථානයේ පසුවේ.\nප්\u200dරසාද ලකුණු සටහනේ පෙරමුණ ගෙන සිටින්නේ දිල්ලි කැපිටල්ස් කණ්ඩායමයි.\nකොල්කටා නයිට් රයිඩර්ස් කණ්ඩායම දෙවන ස්ථානයට පත්ව තිබේ.', 'ලබන නොවැම්බර් මස 14 වන දින ආරම්භ වීමට නියමිතව තිබූ ලංකා ප්\u200dරිමියර් ලීග් තරඟාවලිය තවත් දින 7 කින් කල්දැමීමට ශ්\u200dරී ලංකා ක්\u200dරිකට් ආයතනය තීරණය කර තිබේ.\nරජය විසින් ප්\u200dරකාශයට පත් කර ඇති සෞඛ්\u200dය මාර්ගෝපදේශවලට අනුව තරඟාවලියට සහභාගී වන විදෙස් ක්\u200dරීඩකයින්ට දින 14 ක නිරෝධායන කාලසීමාව සම්පූර්ණ කිරීම සඳහා ප්\u200dරමාණවත් කාලයක් ලබාදීමට සිදුවීම හේතුවෙන් මෙම පියවර ගන්නා බව ක්\u200dරිකට් ආයතනය සඳහන් කර ඇත.\nඒ අනුව නොවැම්බර් මස 14 වන දින ආරම්භ වීමට නියමිතව තිබූ ලංකා ප්\u200dරිමියර් ලීග් ක්\u200dරිකට් තරඟාවලිය නොවැම්බර් මස 21 වන දා තෙක් කල් දමා තිබේ.\nමෙම තත්ත්වය තුළ අයි.පී.එල් ක්\u200dරිකට් තරඟාවලියට සහභාගී වී සිටින ක්\u200dරිකට් ක්\u200dරීඩකයින්ට ද ලංකා ප්\u200dරිමියර් ලීග් ක්\u200dරිකට් තරඟාවලියට සහභාගී වීමේ අවස්ථාවක් හිමිවනු ඇති බව ද ශ්\u200dරී ලංකා ක්\u200dරිකට් ආයතනය පෙන්වා දෙයි.', 'ශ්\u200dරී ලංකාව සහ බංග්ලාදේශය අතර පැවැත්වීමට නියමිතව තිබු තරඟ 3කින් සමන්විත ටෙස්ට් තරඟාවලිය කොවිඩ් -19 හේතුවෙන් කල් දැමීමට තීරණය කළ බව ශ්\u200dරී ලංකා ක්\u200dරිකට් ආයතනය නිවේදනය කරයි.\nඑම තරඟාවලිය සැප්තැම්බර් - නොවැම්බර් අතර දී පැවැත්වීමට නියමිතව තිබුණි.\nවර්තමාන සෞඛ්\u200dය තත්ත්වය සලකා බැලීමෙන් අනතුරුව දෙරටෙහි ක්\u200dරිකට් බලධාරීන් එම තීරණයට එළැඹ තිබේ.\n ', 'ස්ලෝවේනියාවේ පැවති  IBFF ලෝක ශූරතා කායවර්ධන හා යෝග්\u200dයතා තරගාවලියේ මිස්ටර් ඇත්ලටික් ස්මෝල් අංශයේ දෙවන ස්ථානය හිමිකරගැනීමට ශ්\u200dරී ලංකාවේ මහේෂ් සිල්වා පසුගියදා සමත් විය.\n\nIBFF ලෝක ශූරතා තරගාවලියක් ජයග්\u200dරහණය කළ ප්\u200dරථම ශ්\u200dරී ලාංකිකයා මහේෂ් සිල්වාය.\n\n\nඔහු කිලෝ ග්\u200dරෑම් 70ක බර පංතියේ ප්\u200dරථම ස්ථානය දිනාගත් අතර Mr Athletic Small අංශයේ දෙවන ස්ථානය දිනාගත්තේය.\n\nඊට අමතරව වයස 40 ට වැඩි කායවර්ධන තරගාවලියේ තෙවන ස්ථානය ද දිනා ගැනීමට මහේෂ් සිල්වා සමත් විය.\n\nක්\u200dරීඩා අමාත්\u200dය නාමල් රජපක්ෂ මහතාද සිය ට්විටර් ගිණුමේ සටහනක් තබමින් මහේෂ් සිල්වා මහතාට  සුබපැතුම් එක් කර තිබුණි.\n ', 'ඉන්දීය ප්\u200dරිමියර් ලීග් ක්\u200dරිකට් තරගාවලියේ "කිංග්ස් XI පන්ජාබ්" කණ්ඩායම සමග පැවැති තරගය කඩුලු 4කින් ජය ගැනිමට "රාජස්ථාන් රෝයල්ස්" කණ්ඩායම සමත් වී තිබේ.\n\nතරඟය සාජා හිදී ඊයේ (27) රාත්\u200dරියේ පැවැත් විනි.\n\nතරඟයේ කාසියේ වාසිය දිනූ රාජස්ථාන් රෝයල්ස් කණ්ඩායම ප්\u200dරථමයෙන් පන්දුවට පහරදිමේ අවස්ථාව කිංග්ස් XI පන්ජාබ් කණ්ඩායමට ලබා දුන්නේය.\n\nඒ අනුව ඔවුන් නියමිත පන්දුවාර 20 අවසානයේ කඩුලු 2ක් දැවී ලකුණු 223ක් ලබා ගත්තේය.\n\nපිළිතුරු ඉනිම සඳහා පන්දුවට පහරදුන් රාජස්ථාන් රෝයල්ස් කණ්ඩායම පන්දුවාර 19යි පන්දු 3කදී කඩුලු 6ක් දැවී ලකුණු 226ක්  ලබා ගනිමින් ජයග්\u200dරහණය කළේය. \n ', 'කාර්යය මණ්ඩල සාමාජිකයින් කිහිපදෙනෙකුට නව කොරෝනා වෛරසය ආසාදනයවීම හේතුවෙන්\nඩුබායිහි පිහිටි ජාත්\u200dයන්තර ක්\u200dරිකට් කවුන්සිල මූලස්ථානය තාවකාලිකව වසා තැබීමට සිදුව තිබේ.\nඒ අනුව මූලස්ථාන ගොඩනැගිල්ල විශබීජහරණයට ලක් කිරීමට පියවර ගෙන ඇති බව විදෙස් මාධ්\u200dය\nවාර්තා කළේය.\nකාර්යය මණ්ඩලයේ සෙසු සාමාජිකයින්ට දින කිහිපයක් නිවසේ සිට රාජකාරී කටයුතු සිදුකිරීමට ද\nඋපදෙස් ලබා දී තිබේ.\nමේ වන විට ඩුබායිහි රැදි සිටින ඉන්දීය ප්\u200dරිමියර් ලීග් ක්\u200dරිකට් තරගාවලියට සහභාගි වන කණ්ඩායම්වල\nක්\u200dරීඩකයින් අයි.සි.සී.මූලස්ථානයේ කාර්යය මණ්ඩල සමඟ සම්බන්ධ වීමක් සිදුනොවන බැවින් ඔවුන්ට\nමෙම තත්ත්වයෙන් බලපෑමක් එල්ල නොවන බව අයි.පි.එල්.බලධාරීන් සඳහන් කර ඇත.', 'ඉන්දිය ප්\u200dරිමියර් ලීග් ක්\u200dරිකට් තරගාවලියේ ඊයේ (26) පැවැති තරගයකින් ජය වාර්තා කිරීමට කොල්කටා නයිට් රයිඩර්ස් කණ්ඩායම සමත් විය.\nඒ සන්රයිසර්ස් හයිද්\u200dරාබාද් කණ්ඩායම පරාජයට පත් කරමින්.\n තරගයේ කාසියේ වාසිය දිනූ සන්රයිසර්ස් හයිද්\u200dරාබාද් කණ්ඩායම පළමුව පන්දුවට පහරදීමට තීරණය\nකළේය.\nඒ අනුව පිටියට පිවිසි සන්රයිසර්ස් හයිද්\u200dරාබාද් කණ්ඩායම නියමිත පන්දුවාර 20 අවසානයේ කඩුලු 4ක්\nදැවී රැස් කළ ලකුණු සංඛ්\u200dයාව 142කි.\nසන්රයිසර්ස් හයිද්\u200dරාබාද් කණ්ඩායම වෙනුවෙන් මනීෂ් පාණ්ඩේ පන්දු 38කදී හයේ පහර 2ක් සහ හතරේ\nපහර 3ක් සමඟින් ලකුණු 51ක් රැස් කළේය.\nඩේවිඩ් වෝනර් ලකුණු 36යි.\nලකුණු 143ක ජයග්\u200dරාහී ඉලක්කය හඹායාම සඳහා පිටියට පිවිසි කොල්කටා නයිට් රයිඩර්ස් කණ්ඩායම\nපන්දුවාර 18ක් අවසානයේදී කඩුලු 3ක් පමණක් දැවී එම ඉලක්කය පසු කළේය.\nකොල්කටා කණ්ඩායම වෙනුවෙන් ෂුබ්බාන් ගිල් පන්දු 62කදී හයේ පහර 2ක් සහ හතරේ පහර 5ක්\nසමඟින් නොදැවී රැස් කළ ලකුණු සංඛ්\u200dයාව 70කි.\nඔයින් මෝගන් නොදැවී ලකුණු 42ක් රැස් කළේය.', 'ඇෆ්ඝනිස්තානය සමග පැවැත්වීමට නියමිතව තිබූ ටෙස්ට් තරඟය සහ නවසීලන්තය සමග පැවැත්වීමට නියමිතව තිබූ තරඟ තුනකින් සමන්විත එක්දින තරඟාවලිය කල් දැමීමට සත්කාරක ඔස්ට්\u200dරේලියාව තීරණය කර තිබේ.\n\nකොරෝනා වෛරසය හේතුවෙන් එම තීරණය ගෙන ඇත. එම තරඟාවලි 2021-22 කාලසීමාවේදී පැවැත්වෙන බව ඔස්ට්\u200dරේලියානු ක්\u200dරිකට් බලධාරීන් පවසයි.\n\nනමුත් ඉන්දීය කණ්ඩායම ටෙස්ට් තරඟ 4ක්, එක්දින ජාත්\u200dයන්තර තරඟ 3ක් සහ විස්සයි විස්ස තරඟ 3කට සහභාගීවීම සඳහා ඔස්ට්\u200dරේලියාවේ සංචාරය කිරීමට නියමිතය.\n\nමේ අතර, බටහිර ඉන්දීය කොදෙව් සහ පාකිස්තාන ක්\u200dරිකට් කණ්ඩායම් සඳහා නවසීලන්තයේ සංචාරය කිරීමට එරට රජය අවසර ලබා දී තිබේ.', 'ඔස්ට්\u200dරේලියානු ක්\u200dරිකට් කණ්ඩායමේ හිටපු ක්\u200dරීඩකයෙක් වන ඩීන් ජෝන්ස් මියගොස් තිබේ.\nහෘදයාබාධයක් හේතුවෙන් ඔහු මරණයට පත් වී ඇති බව විදෙස් මාධ්\u200dය පවසයි.\nඉන්දියාවේ මුම්බායි නගරයේ හෝටලයක සිටියදී ඔහු හෘදයාබාධයකට ලක්වී ඇති බව වාර්තා වේ.\nමියයන විට ඔහු 59 හැවිරිදි වියේ පසුවිය.\nඔස්ට්\u200dරේලියාවේ මෙල්බර්න් නගරයේ උපත ලබා ඇති ඩීන් මර්වින් ජෝන්ස්, ඉතා ජනප්\u200dරිය ක්\u200dරිකට් විචාරකයෙකි.\nඔහු ටෙස්ට් තරග 52කදී ලකුණු 3,631 සහ එක්දින තරග 164කදී ලකුණු 6,068ක් රැස්කර තිබේ.', 'සන්රයිසර්ස් හයිද්\u200dරාබාද් කණ්ඩායමේ තුන්ඉරියව් ක්\u200dරීඩක මිචෙල් මාෂ් මෙවර ඉන්දියන් ප්\u200dරිමියර් ලීග් ක්\u200dරිකට් තරගාවලියෙන් ඉවත් වී තිබේ.\nඒ තරගාවලිය අතරතුරදී ඔහු ආබාධයකට ලක්වීම හේතුවෙනි.\n28 හැවිරිදි මිචෙල් මාෂ් මෙවර ඉන්දියන් ප්\u200dරිමියර් ලීග් ක්\u200dරිකට් තරගාවලියේ රෝයල් චැලෙන්ජර්ස් බැංගලෝර් කණ්ඩායමට එරෙහිව පැවැති තරගයක දී ආබාධයකට ලක්විය.\nපන්දු යැවීමේ දී ඔහු ආබාධයට ලක්වු අතර ඒ හේතුවෙන් ඔහුට එම තරගයේ දී කිසිදු ලකුණක් ලබා ගැනීමට නොහැකි විය.\nතරගයෙන් පසු පැවැති මාධ්\u200dය හමුවේ දි සන්රයිසර්ස් හයිද්\u200dරාබාද් කණ්ඩායමේ නායක ඩේවිඩ් වෝනර් සඳහන් කළේ, මිචෙල් මාෂ් හට ක්\u200dරීඩා කිරීමට නොහැකි තත්ත්වයක් ඇති බවය.\nඒ අනුව ඔහු වෙනුවට බටහිර ඉන්දීය ටෙස්ට් කණ්ඩායමේ නායක ජේසන් හෝල්ඩර් සන්රයිසර්ස් හයිද්\u200dරාබාද්  කණ්ඩායමට කැඳවීමට තීරණය කර තිබේ.', 'මෙවර ඉන්දියන් ප්\u200dරිමියර් ලීග් ක්\u200dරිකට් තරගාවලිය සඳහා ශ්\u200dරී ලංකාවේ සුපිරි ක්\u200dරිකට් ක්\u200dරීඩක ලසිත් මාලිංගට සහභාගී වීමට නොහැකි වීම මුම්බායි ඉන්දියන්ස් පිලට විශාල අවාසනාවක් බව එම කණ්ඩායමේ නායක රෝහිත් ශර්මා පවසයි.\nඅද (19) ආරම්භ වන ඉන්දියන් ප්\u200dරිමියර් ලීග් ක්\u200dරිකට් තරගාවලිය පිළිබඳ දැනුවත් කිරීමේ මාධ්\u200dය හමුවකදී ඔහු මේ බව සඳහන් කළේය.\n13 වන ඉන්දියන් ප්\u200dරිමියර් ලීග් ක්\u200dරිකට් තරගාවලිය මෙවර එක්සත් අරාබි එමීර් රාජ්\u200dයෙය්දී අද ආරම්භ වන අතර තරගාවලිය නොවැම්බර් මස 10 වැනිදා දක්වා පැවැත්වීමට සැලසුම් කර තිබේ.\nඩුබායි, අබුඩාබි සහ සාජා ක්\u200dරීඩාංගණවලදී මෙවර තරගාවලියේ තරග පැවැත්වෙන අතර තරගාවලිය පුරා තරග 56ක් පැවැත්වීමට නියමිතය.\nඒ අනුව, ඉන්දයන් ප්\u200dරිමියර් ලීග් ක්\u200dරිකට් තරගාවලිය ආරම්භ කරමින් පළමු තරගය වත්මන් ශූරයින් වන මුම්බායි ඉන්දියන්ස් කණ්ඩායම සහ චෙන්නායි සුපර් කිංග්ස් කණ්ඩායම අතර අද (19) පැවැත්වේ.\nඑමෙන්ම සෑම වසරකදීම අති උත්කර්ෂවත් සමාරම්භයකින් ආරම්භ වන ඉන්දියන් ප්\u200dරිමියර් ලීග් ක්\u200dරිකට් තරගාවලිය මෙවර සමාරම්භයකින් තොරව පැවැත්වීමට තරග සංවිධායකින් තීරණය කර ඇති බව විදෙස් මාධ්\u200dය වාර්තා කළේය.', 'එංගලන්තය සහ ඔස්ට්\u200dරේලියාව අතර ඕල්ඩ් ට්\u200dරැෆර්ඩ් ක්\u200dරීඩාංගනයේ පැවති තෙවැනි එක්දින ජාත්\u200dයන්තර තරඟයෙන් කඩුලූ 3ක ජයක් ලැබීමට සංචාරක ඔස්ට්\u200dරේලියානු කණ්ඩායම සමත් විය.\nතරඟයේ ප්\u200dරථමයෙන් පන්දුවට පහර දුන් එංගලන්ත කණ්ඩායම ඔවුන්ගේ පන්දුවාර 50 තුළ දී කඩුලු 7ක් දැවී ලකුණු 302ක් රැස්කිරීමට සමත් විණි.\nජොනී බෙයාස්ටෝ ලකුණු 112යි. සෑම් බිලින්ග්ස් ලකුණු 57යි. ක්\u200dරිස් වෝක්ස් පන්දු 39කදී නොදැවී ලකුණු 53ක් රැස් කළේය.\nපිළිතුරු ඉනිම ආරම්භ කළ ඔස්ට්\u200dරේලියානු කණ්ඩායමේ ප්\u200dරථම කඩුලු 5 ලකුණු 73කට දැවී ගොස් අසරණ තත්ත්වයක වැටී සිටින විට එක්වූ ග්ලෙන් මැක්ස්වෙල් සහ ඇලෙක්ස් කේරි 6වැනි කඩුල්ල සඳහා ලකුණු 212ක් එක් කරමින් සංචාරක කණ්ඩායම ජයග්\u200dරහණය කරා මෙහෙයවීය.\n \nමැක්ස්වෙල් (108) සහ කේරි (106), දෙදෙනාම ශතක රැස්කිරීමට සමත් වුහ.\nඒ අනුව තරඟාවලිය 2-1ක් ලෙස ජයගැනීමට ඔස්ට්\u200dරේලියාව සමත් විණි. එසේම 2015ට පසු එංගලන්ත කණ්ඩායම එරට තුළදී එක්දින තරඟාවලියකදී පරාජය වූ ප්\u200dරථම අවස්ථාව මෙය වේ.', 'එළඹෙන ඔක්තෝබර් මාසයේදී ඇරඹීම ට නියමිත බංග්ලාදේශ ටෙස්ට් ක්\u200dරිකට් කණ්ඩායමේ ශ්\u200dරී ලංකා සංචාරය අවිනිශ්චිත බව වාර්තාවේ.\nඒ, කොරෝනා නිරෝධායන ක්\u200dරමවේදයන් පිළිබඳ ව මතු වී ඇති ගැටලුවක් හේතුවෙනි.\nශ්\u200dරී ලංකා ක්\u200dරිකට් ආයතනය පසුගිය සතියේ බංග්ලාදේශ ක්\u200dරිකට් පාළක මණ්ඩලයට දැනුම් දී තිබුණේ, ටෙස්ට් කණ්ඩායම මෙරටට පැමිණි පසු පුහුණුවීම් ඇරඹීමට ප්\u200dරථම සතියක කාලයක් නිරෝධායනය විය යුතු බවය.\nනමුත් මේ වන විට ශ්\u200dරී ලංකා ක්\u200dරිකට් ආයතනය එම නිරෝධායන කාලය දින 14ක් දක්වා වැඩිකර තිබේ. එම තීරණය පිළිබඳ ව බංග්ලාදේශ ක්\u200dරිකට් පාළක මණ්ඩලයේ ප්\u200dරධානියා සිය අදහස් පළ කර තිබුණි.\nනස්මුල් හසන් පවසන්නේ, තම ක්\u200dරීඩකයින්ට එතරම් දීර්ඝ කාලයක් හොටෙල් කාමර තුළට වී සිටීම අපහසු බවය.\nඑයට ප්\u200dරතිචාර දක්වමින් ක්\u200dරීඩා අමාත්\u200dය නාමල් රාජපක්ෂ මහතා ට්විටර් පණිවුඩයක් නිකුත් කරමින් පැවසුවේ නිරෝධායන කාලය පිළිබඳ ගැටලුව සම්බන්ධයෙන් කොවිඩ් කාර්ය සාධක බළකායෙන් උපදෙස් ලබාගන්න ලෙස තමා ශ්\u200dරී ලංකා ක්\u200dරිකට් ආයතනයට දැනුම් දුන් බවය.', 'තරග 3කින් සමන්විත ටෙස්ට් තරගාවලියක් සඳහා බංග්ලාදේශ ක්\u200dරිකට් කණ්ඩායම මේ මස 27 වැනිදා දිවයිනට පැමිණීමට නියමිතය.\nටෙස්ට් තරගාවලියේ පළමු තරගය ඔක්තෝබර් 23 වැනිදා ඇරඹේ.\nබංග්ලාදේශ කණ්ඩායම ශ්\u200dරී ලංකාවට පැමිණීමෙන් පසු සතියක කාලයක් නිරෝධායන විය යුතුය.\nඔවුන්ට සිය පුහුණුවීම් ආරම්භ කිරීමට සිදුවන්නේ එම කාලය තුළ සිදුකරන PCR පරීක්ෂණ වලින් අනතුරුවය.', 'ලංකා ප්\u200dරීමියර් ලීග් ක්\u200dරිකට් තරගාවලියේ ක්\u200dරීඩක වෙන්දේසිය ඔක්තෝම්බර් මස පළමුවැනිදා වීඩියෝ තාක්ෂණය ඔස්සේ සිදුකිරීමට නියමිතය.\nදේශීය සහ විදේශීය ක්\u200dරීඩකයන්ගේ සහභාගීත්වයෙන් ලංකා ප්\u200dරිමියර් ලීග් ක්\u200dරිකට් තරගාවලිය නොවැම්බර් මස 14 වැනිදා සිට දෙසැම්බර් 06 වැනිදා දක්වා පැවැත්වීමට නියමිතය.\nඒ අනුව තරගාවලිය සඳහා විදෙස් ක්\u200dරීඩකයන් 450කට අධික පිරිසක් සිය කැමැත්ත පළකර ඇති බවත් ඉන් 145 දෙනෙකු පමණ ලැයිස්තුගත කර එය තරගාවලි සංවිධායකින් සඳහා යොමු කර ඇති බව ශ්\u200dරී ලංකා ක්\u200dරිකට් ආයතනය සඳහන් කළේය.\nකොදෙව් ක්\u200dරීඩකයන් වන ක්\u200dරිස් ගේල්, ෂැනන් ගේබ්\u200dරියෙල්, ඩ්වේන් බ්\u200dරාවෝ මෙන්ම එංගලන්ත ක්\u200dරීඩක ජොනී බෙයාස්ටෝ, ලූක් රයිට්, රවී බොපාරා, පාකිස්තාන ක්\u200dරීඩකයන් වන ෂහීඩ් අෆ්රිඩි, ෂොයිබ් මලික්, සහ නවසීලන්තයෙන් කොලින් මුන්රෝද 145 දෙනාගේ ලැයිස්තුවට ඇතුළත්ය.\nඒ අනුව කණ්ඩායම් පහේ අයිතිකරුවන් විසින් ක්\u200dරීඩකයන් තෝරා ගැනීම සිදුකරන අතර එක් කණ්ඩායමක් සඳහා ක්\u200dරීඩකයන් 6දෙනා බැගින් තෝරා ගැනීමට කණ්ඩායම් අයිතිකරුවන්ට සිදු වනු ඇති.', '2020 අමෙරිකානු කාන්තා විවෘත ටෙනිස් ශූරතාව හිමිකර ගැනීමට ජපාන ටෙනිස් ක්\u200dරීඩිකා නඕමි ඔසාකා සමත්වූවාය.\nඒ අවසන් මහා තරගයේ දී 1-6, 6-3  සහ 6-3 ලෙස බෙලරුසියානු ක්\u200dරීඩිකා වික්ටෝරියා අසරෙන්කා පරාජයට පත් කරමිනි.\nනඕමි ඔසාකා, අමෙරිකානු කාන්තා විවෘත ටෙනිස් ශූරතාව දිනාගත් දෙවන අවස්ථාව මෙය වේ.', 'මිනීමැරීමේ චෝදනාවට වැරදිකරුවෙක් වූ මල්ලවපොර ශූරයෙක්ට ලබාදී තිබු මරණ දණ්ඩනය ක්\u200dරියාත්මක කළ බව ඉරානය පවසයි.\n\nඔහුට සමාව දෙන ලෙස කළ ජාත්\u200dයන්තර ඉල්ලීම් නොසලකා හැරීමට ඉරාන බලධාරීහු ක්\u200dරියාකර තිබේ.\n\n2018 පැවති රාජ්\u200dයයට එරෙහි විරෝධතා අතරතුර ආරක්ෂක නිලධාරියෙකු මරා දැමූ බවට 27 හැවිරිදි නවීඩ් ඇෆ්කාරි ට එරෙහිව චෝදනා එල්ල විණි.\n\nනමුත්  ඇෆ්කාරි පැවසුවේ ඔහුට වධහිංසා කර ඔහුගෙන් පාපොච්චාරණය ලබාගත් බවය.\n\nලොවපුරා මලල ක්\u200dරීඩක ක්\u200dරීඩිකාවන් 85,000ක් පමණ නියෝජනය කරන ලෝක ක්\u200dරීඩකයින්ගේ සංගමය ඇෆ්කාරිට එරෙහි මරණ දණ්ඩනය ක්\u200dරියාත්මක නොකරන ලෙස ඉල්ලීය.\n\nනමුත් ඉරානය ඒ කිසිදු ඉල්ලීමකට සිය තීරණය වෙනස් නොකළේය. ', 'තම 24වැනි විවෘත ග්\u200dරෑන්ඩ් ස්ලෑම්  ටෙනිස් ශූරතාවය දිනා ගැනීමට සිහින මවමින් සිටි ලෝක ශූර සෙරීනා විලියම්ස්ගේ එම සිහිනය බොඳ කිරීමට බෙලරුසියාවේ වික්ටෝරියා ඇසරෙන්කා සමත් වූවාය.  \nඒ, එක්සත් ජනපද කාන්තා විවෘත ටෙනිස් තරඟාවලියේ අවසන් පූර්ව තරඟයේදී ය.\nග්\u200dරෑන්ඩ් ස්ලෑම් ශූරතා 24ක් ජයගෙන ඔස්ට්\u200dරේලියානු ක්\u200dරීඩිකා මාග්\u200dරට් කෝට් තබා ඇති වාර්තාව සමකිරීමේ අවස්ථාව ඒ අනුව විලියම්ස් ට අහිමි වෙයි.\nඒ අනුව, මෙවර අවසන් තරඟය, ඇසරෙන්කා සහ 2018 දී එක්සත් ජනපද කාන්තා විවෘත ටෙනිස් තරඟාවලිය ජයගත් නඕමි ඔසාකා අතර පැවැත්වේ.', 'එංගලන්ත කණ්ඩායමේ දග පන්දු යවන ක්\u200dරීඩක අදිල් රෂීඩ් එරට ටෙස්ට් සංචිතය සඳහා නම් කිරීමට යෝජනා වී තිබේ.\nඉන්දියාවේ සහ ශ්\u200dරී ලංකාවේ පැවැත්වෙන ටෙස්ට් තරගාවලි සඳහා ඔහු යළි කණ්ඩායමට කැඳවීමට බලාපොරොත්තු වන බව එංගලන්ත කණ්ඩායමේ පුහුණුකරු ක්\u200dරිෂ් සිල්ව(ර්)වුඩ් ප්\u200dරකාශ කර ඇත.\nපසුගියදා ඔස්ට්\u200dරේලියාව සමග පැවැති අවසන් 20යි 20 තරගයේදී අදිල් රෂිඩ් දැක්වූ දක්ෂතාමත ඔහු යළි ටෙස්ට් සංචිතය සඳහා කැඳවිමට තීරණය වී ඇති බව සඳහන් වේ.\n2019 ජනවාරි මාසයෙන් පසු අදිල් රෂිඩ් ජාත්ය න්තර ටෙස්ට් තරගයක් සඳහා සහභාගී වී නොමැති බව සඳහන්ය.', 'පිරිමි මීටර 100 ධාවන ඉසව්වේ දකුණු ආසියානු වාර්තාව සහ ශ්\u200dරී ලංකා වාර්තාව තමන් සතු කර ගැනීමට යුපුන් අබේකෝන් ඊයේ (08) සමත් විය.\nඒ, ජර්මනියේ පැවැති ජාත්\u200dයන්තර මළල ක්\u200dරීඩා තරගාවලියකදීය.\nජර්මනියේ පැවති ජාත්\u200dයන්තර මළල ක්\u200dරීඩා තරගාවලියකට සහභාගි වූ යුපුන් අබේකෝන් එහිදී පිරිමි මීටර 100 ධාවන ඉසව්වට එක් විය.\nඑම ඉසව්ව තත්පර 10යි දශම 1යි 6කින් නිමකළ යුපුන් පිරිමි මීටර 100 ඉසව්වේ දකුණු ආසියානු වාර්තාව සහ ශ්\u200dරී ලංකා වාර්තාව තමන් සතුකර ගත්තේය.\nයුපුන් අබේකෝන් එලෙස බිඳ හෙලුවේ පසුගිය වසරේ හිමාෂ ඒෂාන් විසින් එම ඉසව්ව තත්පර 10යි දශම 2යි 2කින් නිමකරමින් තබා තිබූ වාර්තාව විය.\nපිරිමි මීටර 100 ධාවන ඉසව්වේ නව දකුණු ආසියානු සහ ශ්\u200dරී ලංකා වාර්තාවලට හිමිකම් කියන යුපුන් අබේකෝන් ඉතාලියේ නේවාසිකව සිය පුහුණුවීම් කටයුතු සිදුකරන ක්\u200dරීඩකයෙකි.', 'එංගලන්ත ක්\u200dරිකට් ක්\u200dරීඩක ඉයන් බෙල් ජාත්\u200dයන්තර ක්\u200dරිකට් පිටියට සමුදීමට තීරණය කර තිබේ.\nඔහු ඊයේ නිල වශයෙන් ඒ බව සඳහන් කළේය.\n38 හැවිරිදි ඉයන් බෙල් 2004 වසරේ බටහිර ඉන්දීය කොදෙව් කණ්ඩායමට එරෙහිව එංගලන්තය වෙනුවෙන් ටෙස්ට් වරම් දිනා ගත් අතර එම වසරේදී ම සිම්බාබ්වේ කණ්ඩායමට එරෙහිව එක්දින වරම් ද දිනාගත්තේය.\nඒ අනුව ටෙස්ට් තරග 118ක දී එංගලන්ත පිල නියෝජනය කළ ඔහු ටෙස්ට් ලකුණු 7727ක් රැස් කර ගැනීමට සමත් වු අතර එක්දින තරග 161ක දී ඔහු රැස් කරගෙන ඇති ලකුණු සංඛ්\u200dයාව 5416කි.\nටෙස්ට් ශතක 22ක් සහ ටෙස්ට් අර්ධ ශතක 46ක් තම නම ඉදිරියේ සටහන් කර ගත් ඉයන් බෙල් එක්දින ශතක 4ක් සහ අර්ධ ශතක 35ක් වාර්තා කර ගෙන තිබේ.\nබෙල්ගේ ජාත්\u200dයන්තර ටෙස්ට් පිටියේ හොඳම ඉනිම ලෙස 2011 වසරේ දී ඉන්දියාවට එරෙහිව වාර්තා කළ ලකුණු 235 වාර්තා අතරට එක්විය.\nකෙසේ වෙතත් සිය සමුගැනීම පිළිබඳ විදෙස් මාධ්\u200dයට අදහස් දක්වමින් ඉයන් බෙල් සඳහන් කර තිබුණේ, ක්\u200dරීඩා සම්බන්ධයෙන් තමන්ට ඇති උනන්නදුව මේ වන විට ශක්තිමත්ව පැවැතිය ද කණ්ඩායමට අවශ්\u200dය දේ ලබා දීමට තමන්ට නොහැකි බවය.\nඉයන් බෙල් 2015 වසරෙන් පසු මේ වන තෙක් එංගලන්ත සංචිතයට නම් කර තිබුණේ නැත.', 'ලංකා ප්\u200dරිමියර් ලීග් ක්\u200dරිකට් තරගාවලිය සඳහා සහභාගී වීමට විදේශීය ක්\u200dරීඩකයන් 350 දෙනෙකු පමණ කැමැත්ත පළකර ඇති බව ශ්\u200dරී ලංකා ක්\u200dරිකට් ආයතන ආරංචි මාර්ග පවසයි.\nඑම ක්\u200dරීඩකයන් අතරට බටහිර ඉන්දීය කොදෙව් පිලේ ප්\u200dරහාරාත්මක පිතිකරු ක්\u200dරිස් ගේල්ද ඇතුළත් බව වාර්තා වේ.\nකොවිඩ් 19 වෛරසය ව්\u200dයාප්තිය හේතුවෙන් කල්දැමුණු ලංකා ප්\u200dරිමියර් ලීග් ක්\u200dරිකට් තරගාවලිය නොවැම්බර් 14 වැනිදා සිට දෙසැම්බර් 6 වැනිදා දක්වා පැවැත්වෙන බව ශ්\u200dරී ලංකා ක්\u200dරිකට් ආයතනනය පසුගියදා නිල වශයෙන් නිවේදනය කළේය.\nමෙවර තරගාවලිය සඳහා කණ්ඩායම් 5ක් සහභාගී වන අතර එම කණ්ඩායම් 5 කොළඹ, මහනුවර, ගාල්ල, දඹුල්ල සහ යාපනය යන නගර කේන්ද්\u200dර කරගනිමින් නම් කර තිබේ.\nඑක් කණ්ඩායමක් සඳහා විදෙස් ක්\u200dරීඩකයන් 6 දෙනෙකු බැගින් කණ්ඩායම් 5ට විදේශීය ක්\u200dරීඩකයන් 30ක් තරගාවලියට එක්වීමට නියමිතව තිබුණත් විදේශීය ක්\u200dරීඩකයන් 350 දෙනෙකු පමණ මීට එක්වීම සඳහා සිය කැමැත්ත පළ කර ඇති බව ශ්\u200dරී ලංකා ක්\u200dරිකට් ආරංචි මාර්ග සඳහන් කරයි.\nඑමෙන්ම ලංකා ප්\u200dරිමියර් ලීග් තරගාවලිය සඳහා කැමැත්ත පළ කර ඇති ක්\u200dරීඩකයන් අතර ක්\u200dරිස් ගේල්, දිනේෂ් රම්ඩීන්, ලුක් රයිට්, ෂොයිබ් මලික් සහ ෂහීඩ් අෆ්රිඩී ඇතුළත් බව වාර්තා වේ.\nතරගාවලියේදී කොවිඩ් - 19 වෛරසය හේතුවෙන් අදාළ නිරෝධායන කටයුතු සහ ප්\u200dරේක්ෂකයින්ට විවෘත කිරීම සම්බන්ධයෙන් ශ්\u200dරී ලංකා ක්\u200dරිකට් ආයතනය සෞඛ්\u200dය අමාත්\u200dයංශය සමඟ සාකච්ඡා කිරීමටද නියමිතය.\nමේ අතර, මෙවර ඉන්දියන් ප්\u200dරිමියර් ලීග් ක්\u200dරිකට් තරගාවලියේ තරග කාල සටහන තරගාවලි සංවිධායකයින් අද නිවේදනය කළේය.\nඒ අනුව, තරගාවලිය සැප්තැම්බර් මස 19 වැනිදා අබුඩාබි හිදී ආරම්භ වන අතර පළමු තරගය පැවැත්වෙන්නේ වත්මන් ශූරයින් වන මුම්බායි ඉන්දියන්ස් කණ්ඩායම සහ චෙන්නායි සූපර් කිංග්ස් කණ්ඩායම අතරය.', 'ලබන 10 වනදා ආරම්භ වීමට නියමිත ඉන්දීය ප්\u200dරිමියර් ලීග් තරඟාවලියේ තරඟ කාලසටහන හෙට (06) ප්\u200dරකාශයට පත් කිරීමට නියමිතය.\n\nඑහි සභාපති බ්\u200dරිජේෂ් පටෙල් මේ බව නිවේදනය කර ඇති බව ඉන්දීය මාධ්\u200dය වාර්තා කළේය.\n\n13 වන වරට පැවැත්වෙන මෙවර ඉන්දීය ප්\u200dරිමියර් ලීග් ක්\u200dරිකට් තරඟාවලිය එක්සත් අරාබි එමීර් රාජ්\u200dයයේදී ලබන 19 වනදා සිට නොවැම්බර් මස 10 වනදා දක්වා පැවැත්වීමට සැලසුම් කර තිබේ.\n\nඩුබායි, අබුඩාබි හා සාජා ක්\u200dරීඩාංගන වලදී පැවැත්වීමට නියමිත තරඟාවලිය සඳහා සහභාගී වන සියලු කණ්ඩායම් මේ වන විට එක්සත් අරාබි එමීර් රාජ්\u200dයය වෙත ගොස් පුහුණුවීම් ආරම්භ කර තිබේ.', 'තමා බාර්සිලෝනා කණ්ඩායමෙන් ඉවත්ව යෑමට ගත් තීරණය වෙනස් කළ බව සුපිරි පාපන්දු ක්\u200dරීඩක ලයනල් මෙසී කියයි.\nලොව වටිනාම පාපන්දු ක්\u200dරීඩකයා ලෙස හය වරක් කිරුළු පැළඳ ඇති මෙසී, තමාට බාර්සිලෝනා කණ්ඩායමෙන් ඉවත්ව යෑමට අවසර දෙන ලෙස ඉල්ලා පසුගිය සතියේ බාර්සිලෝනා සභාපතිවරයාට ලිපියක් යැවීය.\nවර්තමාන ගිවිසුම අනුව මෙසීට බාර්සිලෝනා කණ්ඩායමෙන් ඉවත්ව යා හැක්කේ 2021 දීය.\nආර්ජන්ටිනා කණ්ඩායමේ නායකයා ලෙස ද කටයුතු කළ මෙසී වසර 2000 සිට බාර්සිලෝනා කණ්ඩායම වෙනුවෙන්  ක්\u200dරීඩා කරයි.', 'චෙන්නායි සුපර් කිංග්ස් කණ්ඩායමේ තවත් ජ්\u200dයෙෂ්ඨ ක්\u200dරීඩකයෙකු මෙවර අයි.පී.එල් ක්\u200dරිකට් තරඟාවලියෙන් ඉවත් වීමට තීරණය කර තිබේ. \nඉන්දීය දඟපන්දු යවන ක්\u200dරීඩක හර්බජාන් සිං පෞද්ගලික හේතුවක් මත මෙලෙස තරඟාවලියෙන් ඉවත් වීමට තීරණය කර ඇති බව විදෙස් මාධ්\u200dය වාර්තා කළේය. \nචෙන්නායි සුපර් කිංග්ස් කණ්ඩායමේ සුරේෂ් රයිනා ද පෞද්ගලික හේතුවක් මත මීට පෙර තරඟාවලියෙන් ඉවත් වෙන බව පැවසීය. \nචෙන්නායි කණ්ඩායමේ ක්\u200dරීඩකයින් ඇතුළු 13 දෙනෙකු හට නව කොරෝනා වෛරසය ආසාදනය වී ඇති බවට ද හඳුනාගැනීම හේතුවෙන් එම කණ්ඩායම දැඩි අර්බුදයකට මුහුණ දීමට සිදුව තිබේ. \nපවතින තත්ත්වය හමුවේ චෙන්නායි කණ්ඩායමේ පුහුණුවීම් කටයුතු ප්\u200dරමාද කිරීමට ද සිදුව ඇති බව වාර්තා වේ. \nඑක්සත් අරාබි එමිර් රාජ්\u200dයයේදී පැවැත්වෙන මෙවර අයි.පී.එල් තරඟාවලිය ලබන 19 වනදා ආරම්භ වීමට නියමිතය.', 'ප්\u200dරංශයේ පාපන්දු ශූරතාව දිනූ පැරිස් සෙන්ට්-ජර්මේන් කණ්ඩායමේ ක්\u200dරීඩකයින් තිදෙනෙක් ට කොවිඩ් -19 ආසාදනය වී ඇති බව වාර්තා වේ.\nබ්\u200dරසීල කණ්ඩායම නියෝජනය කරන සුපිරි ක්\u200dරීඩක නේමා(ර්), එන්ජල් ඩි-මාරියා සහ ලියන්ද්\u200dරෝ පැරෙඩෙස් එම ක්\u200dරීඩකයින් වේ.\nපසුගියදා පැවති ශූරයන්ගේ කුසලාන තරඟාවලියේ අනු ශූරතාව දිනූ පැරිස් සෙන්ට්-ජර්මේන් කණ්ඩායමේ අනෙක් ක්\u200dරීඩකයින් සහ නිලධාරීන් ද ඉදිරි දින කිහිපය තුළදී වෛද්\u200dය පරීක්ෂණ සඳහා යොමු කිරීමට නියමිත බව විදෙස් මාධ්\u200dය පවසයි.\nඑමෙන්ම ඉතාලියේ හිටපු අගමැති සිල්වියෝ බෙරලුස්කෝනි ද කොවිඩ් ආසාදිතයෙකු බවට හඳුනාගෙන තිබේ.\nමේ අතර කොවිඩ් ආසාදනය වී අසාධ්\u200dය තත්ත්වය පත්වන රෝගීන්ට ස්ටෙරොයිඩ් අඩංගු ඖෂධ ලබාදීමෙන් මරණ ප්\u200dරතිශතය සියයට 20කින් අවම කරගත හැකි බව ලෝක සෞඛ්\u200dය සංවිධානය පවසයි.\nඑම සංවිධානය පවසන්නේ අන්තර්ජාතිකව පවත්වනු ලැබූ අත්හදාබැලීම් හතක ප්\u200dරතිඵල අනුව මේ කරුණ අනාවරණය වූ බවය.', 'ඉන්දීය ප්\u200dරිමියර් ලීග් ක්\u200dරිකට් තරගාවලියෙන් ඉවත් වීමට ශ්\u200dරී ලංකා වේග යවන ක්\u200dරීඩක ලසිත් මාලිංග තීරණය කර තිබේ.\nමුම්බායි ඉන්දීයන්ස් කණ්ඩායම නියෝජනය කළ ලසිත් මාලිංග මෙවර තරගාවලිය සඳහා සහභාගි නොවන බව නිල වශයෙන් දැනුම් දී ඇති බව මුම්බායි ඉන්දීයන්ස් කණ්ඩායම දැනුම් දී ඇත.\nපුද්ගලික කාරණයක් මත තමන් මෙවර තරගාවලිය සඳහා සහභාගී නොවන බව ලසිත් මාලිංග මුම්බායි ඉන්දීයන්ස් කණ්ඩායමට දැනුම් දී ඇති බව සඳහන් වේ.\nඒ අනුව ලසිත් මාලිංග වෙනුවට මුම්බායි ඉන්දියන්ස් කණ්ඩායමට ඔස්ට්\u200dරේලියානු කණ්ඩායමේ ජේම්ස් පැටින්සන් ආදේශ කිරිමට තීරණය කර තිබේ.\nමෙවර ඉන්දීය ප්\u200dරිමියර් ලීග් ක්\u200dරිකට් තරගාවලිය ලබන 19 වන දින එක්සත් අරාබි එමීර් රාජ්\u200dයයේ දී ආරම්භවීමට නියමිතය.', 'නොඉවසිල්ලෙන් බලා සිටි ලංකා ප්\u200dරිමියර් ලීග් විස්සයි-20 ක්\u200dරිකට් තරගාවලිය ලබන නොවැම්බර් මස මුල් භාගයේදී නිල වශයෙන් දියත් කිරීමට ශ්\u200dරී ලංකා ක්\u200dරිකට් ආයතනය බලාපොරොත්තු වේ.\nනිවේදනයක් නිකුත් කරමින් ශ්\u200dරී ලංකා ක්\u200dරිකට් ආයතනය පවසන්නේ LPL තරගාවලිය නොවැම්බර් මස 14 වැනිදා සිට දෙසැම්බර් 06 වැනිදා දක්වා පැවැත්වෙන බවය.\nකණ්ඩායම් 5 ක්, දින 15 ක කාලයක් තුළ තරග 23 කදී එකිනෙකා සමඟ ගැටෙන මෙම තරගාවලිය කළමනාකරණය කිරීම සහ මෙහෙයවීම සඳහා අයි. පී. ජී. (IPG) හෙවත් Innovative Production Group ආයතනය සමඟ ශ්\u200dරී ලංකා ක්\u200dරිකට් ආයතනය ගිවිසුමකට එළැඹ සිටියි.  \nතරගාවලිය නියෝජනය කරනු ලබන කණ්ඩායම් 5 හි හිමිකරුවන්ගේ අයිතිවාසිකම්, රූපවාහිනී විකාශනය, නිෂ්පාදනය සහ ක්\u200dරීඩාංගණවල අයිතීන් පිළිබඳව සියළු මෙහෙයවීම් කටයුතු අයි.පී.ජී. ආයතනය විසින් සිදුකරනු ඇත.\nකොළඹ, මහනුවර, ගාල්ල, දඹුල්ල සහ යාපනය යන දිස්ත්\u200dරික්ක 5 කේන්ද්\u200dර කර ගනිමින් නම් කොට තිබෙන කණ්ඩායම් 5 සියලුම තරග රංගිරි දඹුල්ල, හම්බන්තොට සූරියවැව සහ පල්ලකැලේ ජාත්\u200dයන්තර ක්\u200dරීඩාංගණයන්හිදී පැවැත්වෙනු ඇත.', 'නවසීලන්ත ක්\u200dරිකට් කණ්ඩායමේ ප්\u200dරධාන පුහුණුකරු ලෙස ගැරී ස්ටීඩ් යළි පත් කර තිබේ.\n\n2023 ලෝක කුසලානය දක්වා වසර 3 ක කාලයක් සඳහා ඔහු නවසීලන්ත ප්\u200dරධාන පුහුණුකරු ලෙස පත් කර ඇති බව විදෙස් මාධ්\u200dය වාර්තා කළේය.\n\n2018 වසරේ මයික් හෙසන්ගෙන් අනතුරුව ගැරී ස්ටීඩ් නවසීලන්ත ප්\u200dරධාන පුහුණුකාර ධුරය සඳහා පත්කරනු ලැබීය.\n\nනවසීලන්ත කණ්ඩායම මේ වන විට ටෙස්ට් ශ්\u200dරේණිගත කිරීමේ ලැයිස්තුවේ දෙවන ස්ථානයේත්, එක්දින ශ්\u200dරේණිගත කිරීම් හි තුන්වන ස්ථානයේත් පසුවන අතර විස්සයි විස්ස ශ්\u200dරේණිගත කිරීම් හි ඔවුන් රැදී සිටින්නේ 6 වන ස්ථානයේය.', 'කොරෝනා වෛරස් පරීක්ෂණය සඳහා පෙනී සිටීමට අපොහොසත් වීම හේතුවෙන් සුපිරි පාපන්දු ක්\u200dරීඩක ලයනල් මෙසී, බාසිලෝනා කණ්ඩායමේ පුහුණු සැසිය සඳහා සහභාගී වීම අවිනිශ්චිත බව විදෙස් මාධ්\u200dය වාර්තා කළේය.\n\nඊයේ (30) බාසිලෝනා පිටියේදී පරීක්ෂාව සිදු කළ අතර එම සංචිතයේ සිටි සෙසු සියලුම ක්\u200dරීඩකයින් ඊට සහභාගී වී ඇති බව වාර්තා වේ.\n\n"ලා ලිගා" නීති රීති යටතේ කොරෝනා පරීක්ෂණයෙන් සමත් නොවී මෙසීට නව පුහුණුකරු රොනල්ඩ් කොමන් යටතේ පුහුණුව සඳහා සහභාගී වීමට නොහැකි වනු ඇති.\n\n33 හැවිරිදි ලයනල් මෙසී මෙම පරීක්ෂණය සඳහා ඉදිරිපත් නොවීමට හේතුව මෙතෙක් අනාවරණය වී නැත.', 'සින්සිනාටි විවෘත ටෙනිස් තරගාවලියේ පිරිමි ශූරතාවය දිනා ගැනීමට සර්බියාවේ නොවැක් ජොකොවිච් සමත් විය.\nඒ අවසන් තරගයේ දී කැනඩාවේ මිලෝස් රඕනික් පරාජයට පත් කරමින්ය.\nසින්සිනාටි විවෘත ටෙනිස් තරගාවලියේ අවසන් මහා තරගය පැවැත්වුණේ සර්බියාවේ නොවැක් ජොකොවිච් සහ කැනඩාවේ මිලෝස් රඕනික් අතරයි.\nඒ අනුව ආරම්භ වු තරගයේ පළමු වටය ලකුණු 6ට 1ක් ලෙස ජය ගැනීමට මිලෝස් රඕනික් සමත් විය.\nදෙවන වටය ලකුණු 6ට 3ක් ලෙස ජය ගත්තේ නොවැක් ජොකොවිච් විසිනි.\nඅනතුරුව තීරණාත්මක තුන්වන සහ අවසන් වටය ප්\u200dරබල සටනකින් පසු ලකුණු 6ට 4ක් ලෙස නොවැක් ජොකොවිච් ජය ගැනීමට සමත්විය.\nඒ අනුව අවසන් තරගය තරග වට 2ට 1ක් ලෙස ජය ගැනීමට සමත් වු නොවැක් ජොකොවිච් මෙවර සින්සිනාටි විවෘත ටෙනිස් තරගාවලියේ ශූරතාවය දිනා ගත්තේය.', 'චෙන්නායි සුපර් කිංග් කණ්ඩායම නියෝජනය කරන ඉන්දීය එක්දින කණ්ඩායමේ පන්දු යවන්නෙක් සහ සහය කාර්ය මණ්ඩලයේ 12 දෙනෙකු කොරෝනා වෛරස ආසාදිතයින් ලෙස තහවුරු වී ඇති බව ඉන්දීය මාධ්\u200dය වාර්තා කරයි.  \n\nඔවුන් ඩුබායි හි නිරෝධායනය වෙමින් සිටින අතරතුර කළ පරීක්ෂනවලදී එය තහවුරු වී තිබේ.\n\nඑම ක්\u200dරීඩකයාගේ හෝ අනෙක් පිරිසගේ නම් මාධ්\u200dයට නිකුත් කර නොමැත.\n\nCSK කණ්ඩායම ඩුබායි යෑමට පෙර චෙන්නායි හිදී දින හයක පුහුණු සැසියකට එක්වූ අතර ඊට එම් එස් ධෝනි, සුරේෂ් රයිනා, අම්බති රයිදු, පියුෂ් චව්ලා, දීපාක් චහර් සහ පන්දු යැවීමේ පුහුණුකරු එල්. බාලාජි එක් වී තිබුණි.\n\n2020 IPL තරඟාවලිය සැප්තැම්බර් 19 ඇරඹීමට නියමිතය.', 'පැසිෆික් සාගරයේ පිහිටි මාර්ෂල් දූපතෙන් ද කොවිඩ් ආසාදිතයින් දෙදෙනෙක් හමුවී තිබේ. හවායි සහ පිලිපීනය අතර පිහිටි මෙම දූපත් සමූහයෙන් මේ දක්වා කොවිඩ් ආසාදිතයින් හමු වූයේ නැත.\nඑහි බලධාරීන් පැවසුවේ හවායි සිට පැමිණි අමෙරිකානුවන් දෙදෙනෙක් කොවිඩ් ආසාදිතයින් ලෙස හඳුනාගත් බවය. ඔවුන් දෙදෙනා එම දූපත් සමූහයේ පිහිටි අමෙරිකානු කඳවුරක සේවය සඳහා පැමිණ තිබේ.\nඔවුන් හමුදා ගුවන් යානයකින් පැමිණ ඇති අතර නිරෝධායනය වෙමින් සිටියදී ආසාදිතයින් ලෙස හඳුනාගත් බව වාර්තා වේ.\nවෛරස ආසාදිතයින් පැමිණීම වැළක්වීම සඳහා මාර්ෂල් දූපත් බලධාරීන් කිසිවෙකුටත් පසුගිය මාර්තු මාසයේ සිට සිය රටට ඒමට ඉඩ නොදුනි.', 'කොවිඩ් -19 පැතිරීම නැවත වරක් ඉහළ යෑමත් සමග යුරෝපයේ විශාලම ආර්ථිකයන් සහිත රටවල් දෙකක් නැවතත් සංචරණ සීමා පැනවීමට තීරණය කර තිබේ.\nහෙට සිට ප්\u200dරංශ ජනතාවට තම නිවසින් පිට විය හැක්කේ අත්\u200dයවශ්\u200dය සේවා සඳහා හෝ සෞඛ්\u200dය හේතු මත පමණි.\nඒ පිළිබඳ ව ප්\u200dරංශ ජනාධිපති එම්මානුවෙල් මැක්\u200dරෝන් පැවසුවේ, "අපේ රට තුළ දෙවැනි රැල්ලක් ඇතිවීමට හැකියි. එහි බලපෑම පළමු වතාවට වඩා දරුණු විය හැකියි," යනුවෙනි.\nමේ අතර ජර්මනිය මුළු රට ම ආවරණය වන පරිදි අර්ධ වශයෙන් සංචරණ සීමා පැනවීමට තීරණය කර තිබේ.\nචාන්සලර් අන්ජෙලා මර්කල් පැවසුවේ ඒ අනුව භෝජනාගාර, මත්පැන් අලෙවිසැල්, කායවර්ධන මධ්\u200dයස්ථාන සහ සිනමාහල් වසා තැබෙන බවය.\nයුරෝපය පුරා ආසාදිතයින් සහ මරණ ඉහළයමින් පවතින අතර එක්සත් රාජධානියෙන් ඊයේ මරණ 310ක් සහ ආසාදිතයින් 24,701ක් වාර්තා වී තිබේ.\n \nපර්යේෂණ වාර්තාවකට අනුව එංගලන්තයේ දෛනිකව පුද්ගලයින් 100,000ක් පමණ ආසාදිතයින් ලෙස හඳුනාගන්නා බව වාර්තා වන අතර වසංගතය පාලනයට ක්\u200dරමෝපායන් වෙනස් කිරීමට එමගින් රජයට සිදුවන බව විදෙස් මාධ්\u200dය පවසයි.\nපසුගිය අප්\u200dරේල් මාසයෙන් පසුව දෛනිකව වාර්තා වන ආසාදිතයින් සහ මරණ ප්\u200dරංශයේ ඉහළ යමින් පවතී.\nඊයේ එරටින්, නව ආසාදිතයින් 36,437ක් හඳුනාගත් අතර වාර්තා වූ මරණ ගණන 244කි. ', 'ගෙවුණු දින 7ක කාලය තුළ පමණක් ලොව පුරා නව කොවිඩ් ආසාදිතයන් මිලියන 3කට ආසන්න සංඛ්\u200dයාවක් වාර්තා වී ඇති බව ලෝක සෞඛ්\u200dය සංවිධානය පවසයි.\n\nඑම සංවිධානය පෙන්වා දෙන්නේ වසංගතය ආරම්භයේ සිට කෙටිම කාලයකින් වැඩිම ආසාදිතයන් සංඛ්\u200dයාවක් හමු වූ ප්\u200dරථම අවස්ථාව මෙය බවය.\n\nපසුගිය සතියට සාපේක්ෂව යුරෝපයේ දෛනික කොවිඩ් මරණ සියයට 40කින් පමණ ඉහළ ගොස් ඇති බව ද ලෝක සෞඛ්\u200dය සංවිධානය පෙන්වා දී තිබේ.\n\nලෝක සෞඛ්\u200dය සංවිධානයේ ප්\u200dරකාශක මාග්\u200dරට් හැරිස් පවසන්නේ, ප්\u200dරංශය, ස්පාඥ්ඤ, නෙදර්ලන්තය සහ රුසියාව යන රටවල කොරෝනා ආසාදිතයින් තුනෙන් එකක් පමණ වැඩි වී ඇති බවයි.\n\nරෝහල්වල දැඩිසත්කාර ඒකක, රෝගීන්ගෙන් පිරී යාම කණගාටුවට කරුණක් බව ද ඇය වැඩිදුරටත් ප්\u200dරකාශ කළාය.\n\nමේ වනවිට යුරෝපයේ කොවිඩ්-19 කේන්ද්\u200dරය බවට පත්ව ඇති ප්\u200dරංශයෙන් අප්\u200dරේල් මාසයෙන් පසු වාර්තා වූ වැඩිම දෛනික කොවිඩ් මරණ සංඛ්\u200dයාව ඊයේ (27) වාර්තා වූ අතර එය 523 කි.', 'ලොව පුරා සිදුව ඇති කොවිඩ් මරණ වලට වායු දූෂණයේ බලපෑමක් පවතින බවට අධ්\u200dයයනයකින් අනාවරණය වී තිබේ.\nජර්මානු හා සයිප්\u200dරස් විශේෂඥයින් පිරිසක් විසින් සිදුකළ අධ්\u200dයයනයකින් අනාවරණය වී ඇත්තේ ලොව පුරා මේ දක්වා සිදුව ඇති කොවිඩ් මරණ වලින් සියයට 15කට වායු දූෂණයේ බලපෑමක් පවතින බවට නිගමනය කළ හැකි බවය.\nවිශේෂයෙන් පෘථීවියේ පරිසර දූෂණය වැඩිම කලාපය ලෙස සැලකෙන නැගෙනහිර ආසියානු කාලාපයේ කොවිඩ් මරණවලින් සියයට 27කටම වායු දූෂණය හේතු වී ඇති බව එම අධ්\u200dයයනයෙන් අනාවරණය කර ඇත.\nවායු දූෂණය හේතුවෙන් සෑම පුද්ගලයෙකුගේම අපේක්ෂිත ආයු කාලයෙන් වසර දෙකක් අඩුවන බවට විද්\u200dයාඥයින් සිදුකළ පර්යේෂණ වලින් මීට පෙර අනාවරණය කර තිබුණි.', 'පාකිස්තානයේ පෙෂාවර් නගරයේ පිහිටි ආගමික පාසලකට එල්ල වූ බෝම්බ ප්\u200dරහාරයකින් 7 දෙනෙක් මියගොස් 50කට වැඩි පිරිසක් තුවාල ලබා තිබේ.\nමියගොස් ඇති බොහෝදෙනා වයස අවුරුදු 20ත් 30ත් අතර තරුණයින් බව වාර්තා වේ. තුවාල ලැබූවන් අතර වයස අවුරුදු 13ට අඩු සිව් දෙනෙක් සිටින බව පාකිස්තාන පොලීසිය පවසයි.\nමෙම පාසලට ප්\u200dරහාරයක් එල්ල කිරීමට හේතුව අපැහැදිලි ය. ප්\u200dරහාරය එල්ල වන අවස්ථාවේ එහි සිසුන් විශාල පිරිසක් සිටි බව සඳහන් වේ.', 'සඳ මත ජලය ඇති බවට නසා ආයතනය ප්\u200dරකාශයට පත්කර තිබේ.\nචන්ද්\u200dරිකා තාක්ෂණය ඔස්සේ ලබාගත් තොරතුරුවලට අනුව සඳමත ස්වභාවික ජලය ඇති බවට ස්ථීර වශයෙන්ම ප්\u200dරකාශය කළ හැකි බව නාසා ආයතනය පෙන්වා දෙයි.\nසඳ මත ජලය ඇති බවට නාසා ආයතනය ප්\u200dරකාශයට පත් කළ ප්\u200dරථම අවස්ථාව මෙය බව විදෙස් වාර්තා සඳහන් කරයි.\nසඳ මතුපිට සූර්යාලෝකය වැටෙන ප්\u200dරාදේශයන්හි ජලය ඇති බවට තහවුරු වී තිබේ.\nඑම ජලයේ ස්වභාවය පිළිබඳව විද්\u200dයාඥයින් විසින් තවදුරටත් අධ්\u200dයයනය කිරීමට බලාපොරොත්තු වන බව නාසා ආයතනය ප්\u200dරකාශ කර ඇත.', 'විනාඩි 12ක් වැනි කෙටි කාලයක් තුළ දී කොවිඩ් ආසාදිතයෙක් හඳුනාගත හැකි ක්\u200dරමවේදයක් එංගලන්තය හඳුන්වා දී තිබේ.\nඑහිදී නාසයෙන් ලබාගන්නා ශ්\u200dරාවය එම පරීක්ෂණය සඳහා යොදාගනී.\nඑංගලන්තයේ ප්\u200dරකට බූට්ස් සමාගම විසින් හඳුන්වා දී ඇති එම පරීක්ෂණය සඳහා පවුම් 120ක් වැයවේ.  \nවිශේෂයෙන් රෝග ලක්ෂණ නොපෙන්වන කොවිඩ් ආසාදිතයින් හඳුනාගැනීමට එම ක්\u200dරමවේදය යොදාගත හැකිබව වාර්තා වේ.\nයුරෝපයේ සහ අමෙරිකාවේ මෙම පරීක්ෂණය සඳහා බලධාරීන්ගේ අනුමැතිය ලැබී තිබේ.\nරෝගීන් 500 දෙනෙකු යොදාගෙන අත්හදාබැලීම් කර ඇති අතර එයින් ලද ප්\u200dරතිඵල 97% නිවැරදි බව සඳහන් වේ.', 'ඉන්දීය මහ බැංකු අධිපති ශක්තිකාන්ත දාස් තමාට කොවිඩ් -19 වෛරසය වැළඳී ඇති බව ට්විටර් පණිවුඩයක් නිකුත් කරමින් පවසයි.\n\nඑරට කොවිඩ් වෛරසය වැළඳුනු, රජයේ ඉහළ නිලතල දරන පුද්ගලයින්ගෙන් එක අයෙක් ලෙස ඔහු සැළකේ.\n\n63 හැවිරිදි දාස් පවසන්නේ, තමාගේ සමීපතමයින් සහ එකට රාජකාරි කළ පුද්ගලයින් ව දැනුවත් කළ බවය.  \n\n"මම හුදකලා වෙලා ඉන්නේ. රාජකාරි වැඩවලට අවශ්\u200dය විදියට මැදිහත් වෙනවා. ඉන්දීය රිසව් බැංකුවේ කටයුතු සාමාන්\u200dය පරිදි සිදුවෙනවා," යනුවෙන් ඔහු පැවසීය.', 'කොවිඩ් දෙවන රැල්ලේ ව්\u200dයාප්තිය පාලනයට ස්පාඤ්ඤයේ හදිසි තත්ත්වයක් ප්\u200dරකාශ කර තිබේ.\nනව රෙගුලාසිවලට අනුව එරටට රාත්\u200dරී ඇඳිරි නීතිය පනවා ඇති අතර, කලාප අතර ගමනාගමනය තහනම් කිරීමටත් අදාළ කලාපවල බලධාරීන්ට අවසර හිමිවනු ඇති.\nඑරට කලාප රැසක් දැනටමත් ඉහළම කොවිඩ් අවධානම් මට්ටම පසුකර අවසන්.\nමෙම නව කොවිඩ් පාලන සීමා මාස 6කට දීර්ඝ කිරීම සඳහා පාර්ලිමේන්තු අනුමැතිය ලබාගැනීමට අපේක්ෂා කරන බව ස්පාඤ්ඤ අගමැති පෙද්\u200dරෝ සැන්චෙස් පැවසුවේය.\nස්පාඤ්ඤයෙන් අද වන විට කොවිඩ් රෝගීන් 1,110,372ක් හඳුනාගෙන ඇති අතර, සිදුව ඇති සමස්ථ මරණ සංඛ්\u200dයාව 34,752කි.\nමේ අතර සමස්ථ ගෝලීය කොවිඩ් ආසාදිතයන් සංඛ්\u200dයාව අද වනවිට 43,345,944ක් දක්වා ඉහළ ගොස් තිබේ.\nකොවිඩ් ආසාදනය වීමෙන් මියගිය පිරිස 1,159,093 කි.\nමේ අතර, දෛනික ආසාදිතයන් හඳුනාගැනීමේ නව වාර්තාවක් පිහිටුවමින් ප්\u200dරංශයෙන් ඊයේ (25) කොවිඩ් ආසාදිතයන් 52,010 ක් හඳුනාගැණුනි.\nඒ අනුව සමස්ථ ආසාදිතයන් සංඛ්\u200dයාව 1,138,507ක් වන අතර කොවිඩ් මරණ සංඛ්\u200dයාව 35,000කට ආසන්න වෙමින් තිබේ.\nයුරෝපා කලාපයේ වැඩිම කොවිඩ් බලපෑමට ලක්වූ සෙසු රටවල් අතර ඉතාලිය, එක්සත් රාජධානිය, බෙල්ජියම, පෝලන්තය සහ නෙදර්ලන්තය ඉදිරියෙන් සිටියි.', 'කොවිඩ් හේතුවෙන් සිදු වූ මරණ වයස් කාණ්ඩ අනුව වර්ගීකරණය කරමින් ලොව පුරා රටවල් කළ අධ්\u200dයයනවලදී වයසත් සමගම මරණ අනුපාතිකය ද ඉහළ යන බව පෙනී ගොස් ඇතැයි වාර්තා වේ.\nවසංගතය පැතිරීමට අදාළ පළමු මාස කිහිපය තුළදී අනුගමනය කෙරුණු සාර්ථක මැඩලීමේ පියවර හේතුවෙන් ඔස්ට්\u200dරේලියාව අන් බොහෝ රටවලට වඩා අඩු ආසාදිතයන් සංඛ්\u200dයාවක් වාර්තා කළේය.\nඒ අනුව ආසාදිතයන් ප්\u200dරමාණය 16,000 ක් පමණ වූ අතර මරණ සංඛ්\u200dයාව 189 කට සීමා විය.\nකෙසේ වෙතත් අනපේක්ෂිත අයුරින් කොවිඩ් දෙවෙනි රැල්ල තුළ රටේ සමස්ථ ආසාදිතයන් 27,000 ඉක්මවූ අතර මරණ 905 තෙක් ඉහළ ගියේය.\nඒ අනුව මරණ වලින් වැඩි ප්\u200dරමාණයක් වාර්තා වී ඇත්තේ වයස අවුරුදු 70 වැඩි පුද්ගලයින්ය.\nකෙසේ වෙතත් මෙල්බර්න් නුවර අයත් වික්ටෝරියා ප්\u200dරාන්තය වසා දැමීමේ ප්\u200dරතිඵලයක් වශයෙන් ඔවුන් තත්ත්වය පාලනය කිරීමට සමත් වී ඇතත් ඊයේ නව මරණ 14 ක් එරටින් වාර්තා වී තිබුණි.\nඅමෙරිකාවේ කොවිඩ් මරණ 207,882 ක දත්ත විශ්ලේෂණය කිරීමේදී පෙනීයන්නේ වයසත් සමගම මරණ අනුපාතිකය ද ඉහළ යන අතර එහිදී පිරිමි පුද්ගලයන්ට වැඩි අවදානමක් පවතින බවය.\nඒ අනුව කොවිඩ් මරණ වයස් කාණ්ඩ අනුව වර්ගීකරණය කිරීමේදී අවුරුදු 45–54 ත් අතර මරණ 11,093ක්ද, 55-64 ත් අතර මරණ 26,525ක්ද , 65–74 අතර මරණ 45,015ක්ද , 75–84 අතර මරණ 55,089ක්ද , 85 සහ ඊට වැඩි පුද්ගලයින් අතර මරණ 63,864 ක් වශයෙන් වාර්තා වී තිබේ.\nඅවුරුදු 1ට අඩු වයස් සීමාවේ සිට එරටින් කොවිඩ් මරණ වාර්තා වී තිබීම විශේෂත්වයකි.', 'සැප්තැම්බර් මාසයට සාපෙක්ෂව ඉන්දියාවේ වාර්තාවන දෛනික කොවිඩ් -19 ආසාදිතයින් සංඛ්\u200dයාව මේ වනවිට පහළ යමින් පවතී.\nඒ අනුව ගතවු පැය 24 තුළ එරටින් කොවිඩ් -19 ආසාදිතයින් 50, 224 දෙනෙකු හඳුනාගෙන තිබේ.\nපසුගිය සැප්තැම්බර් 16වන දා දක්වා ඉන්දියාවෙන් දෛනිකව කොවිඩ් -19 ආසාදිතයන් ලක්ෂයකට ආසන්න සංඛ්\u200dයාවක් වාර්තා වු බව ඉන්දීය මාධ්\u200dය වාර්තා කර තිබුණි.\nඔක්තෝබර් 05වන දා සිට එරට දෛනිකව වාර්තා වන කොවිඩ් -19 ආසාදිතයින් සංඛ්\u200dයාව  ක්\u200dරමයෙන් පහළ අගයක් ගන්නා බව ඉන්දීය සෞඛ්\u200dය අංශ පෙන්වා දී තිබේ.\nමේ වනවිට ඉන්දියාවේ සමස්ත කොවිඩ් -19 ආසාදිතයින් ගණන 7,863,892ක් වන අතර මරණ 118, 567ක් සිදුව ඇති බව වාර්තා වේ.\n ', 'පෝලන්ත ජනාධිපති ඇන්ද්\u200dරෙස් ඩූදා ට කොරෝනා වෛරසය ආසාදනය වී ඇති බව වාර්තා වී තිබේ.\nඑහෙත් ජනාධිපතිවරයා යහපත් සුවයෙන් පසුවන බව පෝලන්ත මාධ්\u200dය වාර්තා පවසයි.\n48 හැවිරිදි ඩූදා වෛරසයට ගොදුරු වූ ආකාරය මෙතෙක් අනාවරණය වී නොමැත.\nදෙවැනි කොවිඩ් රැල්ලට මුහුණදී සිටින පෝලන්තයෙන් ඊයේ (23) දිනයේදී ආසාදිතයින් 13 600ක් පමණ වාර්තා වී තිබුණි.\nපවතින අවදානම සලකා රටට රතු අවදානම් නිවේදන දැනටමත් නිකුත්කර ඇතත් ගබ්සා නීතියක් මූලික කරගත් විරෝධතා රටපුරා පැවැත්වීම හේතුවෙන් ඉදිරියේදී ආසාදිතයින් ගණන තවදුරටත් ඉහළ යාහැකි බව විදෙස් වාර්තා වැඩිදුරටත් පෙන්වා දෙති.\n ', 'ගෝලීය කොවිඩ් ආසාදිතයින් ගණන මේ වනවිට 42,497,381ක් දක්වා ඉහළ ගොස් ඇති අතර මරණ ගණන 1,149,367ක් සිදුව ඇතැයි වාර්තා වේ.\nමේ අතර ලබන වසර මැද භාගය දක්වා වන කාලයේ දී කොවිඩ් වසංගතයේ වැඩි බලපෑම් තම රටට එල්ල වනු ඇතැයි ප්\u200dරංශ ජනාධිපති එමානුවෙල් මැක්\u200dරෝන් පවසයි.\nඔහු මේ බව සඳහන් කළේ, ප්\u200dරංශයේ ආසාදිතයින් ගණන මිලියනය ඉක්මවා ගොස් ඇති පසුබිමකදීය.\nඊයේ දිනයේ දී එරටින් ආසාදිතයින් 42,032 ක් හඳුනාගැණුනී.\nප්\u200dරංශයේ සමස්ථ ආසාදිතයින් ගණන 1,041,075ක් වන අතර, සිදුව ඇති මරණ ගණන 34,508 කි.\n \nප්\u200dරංශයේ පැරිස් අගනුවර ඇතුලු ප්\u200dරධාන නගර රැසකට අද වනවිට රාත්\u200dරී ඇඳරිනීතිය පනවා ඇති අතර මිලියන 42ක් වන, සමස්ථ රට වැසියන්ගෙන් තුනෙන් දෙකක පිරිසකට එහි බලපෑම් එල්ල වී තිබේ.\nකෙසේ නමුත් අර්ධ වශයෙන් හෝ රට අකර්මණ්\u200dය කිරීම සම්බන්ධයෙන් මෙතෙක් සලකා බලා නොමැති බව ප්\u200dරංශ රජය පවසයි.', 'අමෙරිකාවේ වැඩිම දෛනික කොවිඩ් ආසාදිතයින් ගණන ගතවූ පැය 24 තුළ වාර්තා විය.\nඑම අගය 80,000ක් ඉක්මවා ගොස් තිබුණේ එරට ප්\u200dරාන්ත 38ක කැපී පෙනෙන ලෙසින් ආසාදිතයින් ඉහළයාමත් සමගය.\nඒ අනුව අමෙරිකාවේ සමස්ථ ආසාදිතයින් ගණන 8,746,953ක් දක්වා ඉහළ ගොස් ඇති අතර වාර්තාවන මරණ ගණන 229,284 කි.\nවේගයෙන්ම අමෙරිකානු ආසාදිතයින් ගණන ඉහළ ගියහොත් ලබන පෙබරවාරි මාසය වනවිට අමෙරිකාවේ කොවිඩ් මරණ ගණන ලක්ෂ 5 ඉක්මවා යනු ඇතැයි නවතම සමීක්ෂණයකින් හෙළිව තිබේ.\nපර්යේෂණයේ ප්\u200dරතිඵල එළිදක්වමින් වොෂින්ටන් විශ්වවිද්\u200dයාල පර්යේෂකයින් කණ්ඩායම අවධාරණය කරන්නේ ජනතාව පොදු ස්ථානවලදී අනිවාර්ය්\u200dයයෙන්ම මුඛ ආවරණ භාවිත කළ යුතු බවය.\nඒ මගින් සිදුවිය හැකි මරණ ගණන එක්ලක්ෂ තිස්දහසකින් පමණ අවම කරගත හැකි බවත් ඔවුන් පෙන්වාදෙයි.\nමෙවන් පසුබිමක අමෙරිකානු ජනාධිපතිවරණයේ අවසන් අපේක්ෂක විවාදය පසුගියදා පැවැත්විය.\nඑහිදී ජනාධිපති ඩොනල්ඩ් ට්\u200dරම්ප් අවධාරණය කළේ, ඉදිරි සති කිහිපයේදී නිසැකවම කොවිඩ් මර්දන එන්නතක් හඳුන්වාදෙන බවය.\nතමන් බලයට පත්වීමෙන් පසුව හඳුන්වාදෙන ඕනෑම කොවිඩ් එන්නතක් සියලු අමෙරිකානුවන්ට කිසිඳු භේදයකින් තොරව ලබාදෙන බව මෙහිදී අදහස් දැක්වූ විපක්ෂයේ අපේක්ෂක ජෝ බයිඩන්ද අවධාරණය කර තිබේ.', 'ලොවපුරා හාරලක්ෂ හැත්තෑහතරදහස් දෙසිය අනූපස් දෙනෙකුට (474,295) පසුගිය පැය 24 තුළදී කොවිඩ් වෛරසය ආසාදනය වී ඇති බව විදෙස් මාධ්\u200dය වාර්තා කරයි.\nඑය මෙතෙක් හඳුනාගත් වැඩිම දෛනික ගෝලීය ආසාදිතයින් සංඛ්\u200dයාව ය.\nසමස්ථ ගෝලීය කොවිඩ් ආසාදිතයන් සංඛ්\u200dයාව මේ වනවිට හාරකෝටි විසිලක්ෂය (42,000,000) ඉක්මවා තිබේ.\nලොවපුරා සිදුව ඇති මරණ ගණන එකොළොස්ලක්ෂ හතළිස් තුන්දහසකට (1,143,000) අධික ය.\nකොවිඩ් දෙවන රැල්ලට දරුණුලෙස ගොදුරු වී ඇති ප්\u200dරංශයේ ආසාදිතයන් සංඛ්\u200dයාව මේ වනවිට මිලියනයකට ආසන්න වී තිබේ. \nඊයේ (22) එරටින් නව ආසාදිතයන් හතළිස් එක්දහස් හයසිය විසිදෙදෙනෙක් (41,622) හඳුනාගැනුණි.\nප්\u200dරංශයේ දෛනික ආසාදිතයන් ගණන හතළිස්දහස ඉක්මවා ගියේ පළමු වරට ය.\nමෙම තත්ත්වය නිසා ප්\u200dරදේශ රැසකට රාත්\u200dරී කාලයේ ඇඳිරිනීතිය පැනවීමට බලධාරීන් පියවර ගෙන තිබේ.', 'ඇෆ්ඝනිස්තානයේ ටඛාර් ප්\u200dරාන්තයේ ආගමික පාසලකට එල්ල වූ ගුවන් ප්\u200dරහාරයකින් ළමුන් ඇතුළුව 12 දෙනෙකු ජීවිතක්ෂයට පත්වී ඇතැයි වාර්තා වේ.\nප්\u200dරාන්ත බලධාරීන් පැවසුවේ හසාරා කර්ලුක් නම් ගම්මානයේ පිහිටි මද්\u200dරාසා පාසලකට එල්ල වූ එම ප්\u200dරහාරයෙන් ළමුන් 11 දෙනෙකු සහ ආගමික ප්\u200dරධානියෙක් මියගොස් ඇති බවය.\nනමුත් එම චෝදනාව ඇෆ්ඝනිස්තාන රජය ප්\u200dරතික්ෂේප කළේය. ඔවුන් පවසන්නේ තලිබාන් සටන්කරුවන් 12 දෙනෙකු මියගොස් ඇති බවය.\nඑම ප්\u200dරදේශයේ සිදු කළ ප්\u200dරහාරයකින් හමුදා සාමාජිකයින් 30 දෙනෙකු පසුගියදා මියගිය අතර එම ගුවන් ප්\u200dරහාරය එල්ල කර ඇත්තේ ඊට පිළිතුරක් ලෙස බව විදෙස් මාධ්\u200dය පවසයි.', 'ඩොලර් බිලියන 1.8ක් වටිනා අවි ආයුධ තොගයක් තායිවානයට විකිණීමට අමෙරිකාව සැරසෙයි. මේ හේතුවෙන් චීනය සමග ඇති ගැටලු තවත් වර්ධනය වියහැකි බව විදෙස් මාධ්\u200dය පෙන්වාදෙයි.\nපෙන්ටගනය පැවසුවේ එම අවි ගනුදෙනුවට ආයුධ පද්ධති 3ක්, රොකට් ලෝන්චර්, සෙන්සර් සහ කාලතුවක්කු අයත් බවය.\n \nචීනය සහ තායිවානය අතර වසර ගණනාවක් පුරා නොහොඳ නෝක්කාඩුවක් පවතී. චීනය, තායිවානය සළකන්නේ ඔවුන්ට අයත් ප්\u200dරාන්තයක් ලෙසය.\nදෙරට අතර ඇති විසන්වාදීත්වය මෑතක සිට ඉහළ ගොස් ඇති අතර එම දිවයින නැවත ලබාගැනීමට බලය පාවිච්චි කිරීමට ඇති හැකියාව ද චීනය ප්\u200dරතික්ෂේප නොකරයි.', 'දකුණු කොරියාවේ සෙම්ප්\u200dරතික්ශාව සඳහා රජයෙන් ලබාදෙන එන්නතක් දුන් 13 දෙනෙකු මියගොස් ඇතැයි වාර්තා වේ.\nනමුත් ඒ පිළිබඳ ව සොයාබැලීමට පත්කළ වෛද්\u200dය කණ්ඩායමේ ප්\u200dරධානියා පැවසුවේ එන්නත සහ මරණ අතර සම්බන්ධයක් නොමැති බවය.\nකෙසේ වුවද, මෙම මරණ හේතුවෙන් එම එන්නත් වැඩසටහන ගැන ජනතාවගේ විශ්වාසය බිඳී ඇතැයි වාර්තා වේ.\nඑසේම කොරියානු වෛද්\u200dය සංගමය පවසන්නේ එන්නතේ සුරක්ෂිතතාව  පිළිබඳ ව තහවුරු වනතුරු එම එන්නත දීම නැවැත්විය යුතු බවය.\nමේ වනවිට දකුණු කොරියාවේ මිලියන 13කට පමණ එම එන්නත ලබාදී තිබේ.\nඑරට මිලියන 19ක පමණ ජනතාවක් එම එන්නත ලැබීමට සුදුසුකම් ලබා තිබේ. එම වැඩසටහන පසුගිය මස ආරම්භ විය.\nඑම එන්නත ලබාදුන් 17 හැවිරිදි පිරිමි දරුවෙක් ඉන් දින දෙකකට පසුව මියයෑම හේතුවෙන් ඒ පිළිබඳ ව බලධාරීන්ගේ අවදානය යොමු වී තිබේ.\nමියගිය අනෙක් පුද්ගලයින් වයස අවුරුදු 70ක් හෝ 80ක් වූ අය වේ.  ', 'ජර්මනියේ සෞඛ්\u200dය අමාත්\u200dය ජෙන්ස් ස්පාන් හට කොවිඩ් නයින්ටීන් වෛරසය ආසාදනය වී ඇති බවට තහවුරු වී තිබේ.\nකොවිඩ් රෝග ලක්ෂණ පෙන්නුම් කිරීමත් සමග ඔහු සිය නිවස තුළ ස්වයං නිරෝධායනට ලක්කර ඇති බව විදෙස් මාධ්\u200dය වාර්තා කළේය.\n40 හැවිරිදි ජර්මන් සෞඛ්\u200dය අමාත්\u200dයවරයා සමග සබඳතා පැවැත්වු පුද්ගලයින් ද දැනුවත් කිරීමට පියවර ගෙන ඇති බව සඳහන් වේ.\nමේ අතර මේ වන විට ජර්මනියෙන් කොවිඩ් නයින්ටීන් ආසාදිතයින් 391,355 දෙනෙකු වාර්තා වී තිබේ.\nඑමෙන්ම එරටින් කොවිඩ් මරණ 9,999ක් වාර්තා වී ඇති බව විදෙස් මාධ්\u200dය වාර්තා කළේය.', 'තම ගුවන් සමාගමට අයත් සමාගමක් වන කැතේ ඩ්\u200dරැගන් සමාගම වසා දැමීමට තීරණය කළ බව කැතේ පැසිෆික් ගුවන් සමාගම නිවේදනය කරයි.\nඒ අනුව, එහි රැකියාවේ නියුතු 8,500 දෙනෙකුට රැකියා අහිමිවන බව විදෙස් මාධ්\u200dය පවසයි.\nකැතේ ඩ්\u200dරැගන් ගුවන් යානා ප්\u200dරධාන වශයෙන් චීනයට සහ තවත් ආසියානු රටවල් කිහිපයකට සේවා සැපයීය.\nහොං කොං හි මුලස්ථානය පිහිටි කැතේ පැසිෆික් සමාගම පවසන්නේ මව් සමාගම සතු යානා ඉන් සමහර ගමනාන්ත සඳහා යොදවන බවය.\n \nලොව පුරා පැතිර ඇති කොවිඩ් -19 වසංගතය හේතුවෙන් බොහෝ ගුවන් සමාගම් උග්\u200dර මූල්\u200dය අපහසුතාවලට පත්ව සිටී.\nසේවකයින් සඳහා විශේෂ නිවාඩු ක්\u200dරමවේද හඳුන්වාදීම, විධායක නිලධාරීන්ගේ වැටුප් අඩුකිරීම සහ ගුවන්යානා මිලදීගැනීම පමා කිරීමෙන් වියදම් අඩුකර ගැනීමට එම සමාගම මේ වන විටත් කටයුතු කර තිබේ.\n \nඑසේම හොං කොං රජයෙන් අමෙරිකානු ඩොලර් බිලියන 5ක මූල්\u200dය ප්\u200dරතිපාදනයක් කැතේ සමාගමට පසුගිය ජුනි මාසයේදී ලැබුණි.\nඑහෙත්, එම ගුවන් සමාගම මාසිකව ඩොලර් මිලියන 60ක පාඩුවක් ලබයි.', 'ගෝලීය කොවිඩ් ආසාදිතයින් ගණන 41,042,579 ක් ලෙස වාර්තා වන අතර, සමස්ථ මරණ ගණන 1,129,591ක් ලෙස දැක්වේ.\nමේ අතර ලොව වැඩිම දෛනික මරණ සහ ආසාදිතයින් අතින් ඉන්දියාව ඉක්මවා යමින් අමෙරිකාව නැවතත් ඉදිරියට පැමිණ තිබේ.\nගතවූ මාසයකට ආසන්න කාලයේ දී අමෙරිකාව පරදවමින් ලොව වැඩිම දෛනික ආසාදිතයින් ගණන ඉන්දියාවෙන් වාර්තාවූවත්, දැන් යළිත් ලොව වැඩිම දෛනික ආසාදිතයින් සහ මරණ වාර්තාවන්නේ අමෙරිකාවෙනි.\nවිදෙස් වාර්තා පවසන්නේ, එරට ප්\u200dරාන්ත 25කට ආසන්න ප්\u200dරමාණයක ආසාදිතයින් වාර්තාවීමේ කැපීපෙනන වර්ධනයක් දැක ගත හැකි බවය.\nඊයේ දිනයේ දී එරටින් ආසාදිතයින් 60,770 වාර්තා වූ අතර සිදුවූ මරණ ගණන 905කි.\nඒ සමගින් එරට තුළ ආසාදිතයින් ගණන ලක්ෂ 85 ඉක්මවා ගියේය.\nමේ වන විට අමෙරිකාවෙන් වාර්තා වන සමස්ථ කොරෝනා ආසාදිතයින් ගණන 8,520,307ක් වන අතර, සිදුව ඇති සමස්ථ මරණ සංඛ්\u200dයාව 226,149ක් ලෙස දැක්වේ.\nපුද්ගලයින් 5,545,619 දෙනෙක් පූර්ණ සුවය ලබා ඇතැයි ද විදෙස් වාර්තා සඳහන් කරයි.\nමේ අතර මාසයක පමණ කාලයක් පුරා අඛණ්ඩව ලොව වැඩිම කොවිඩ් ආසාදිතයින් හඳුනාගත් ඉන්දියාවෙන් ගතවූ දිනයේ දී වාර්තාවූයේ ආසාදිතයින් 54,422 ක් පමණයි.\nකෙසේ නමුත් විශේෂඥයින් පවසන්නේ, ඉදිරි උත්සව සමයෙන් පසුව එරට ආසාදිතයින් ගණන වේගයෙන් ඉහළ යා හැකි බවය.\nමේ අතර උත්සව සමයේදී වඩාත් සැලකිල්ලෙන් කටයුතු කරන ලෙස අගමැති නරේන්ද්\u200dර මෝදි ජනතාවගෙන් ඉල්ලා සිටියේය.\nකෙසේ නමුත් ඔහු වැඩිදුරටත් සඳහන් කළේ, කොවිඩ් රෝගීන් සුවපත්වීමේ වේගය සැලකූ කළ ඉන්දියාව ලොව රටවල් බහුතරයක් අතින් ඉදිරියෙන් සිටින බවය.\nකොවිඩ් ව්\u200dයාප්තියත් සමග ඉන්දියාව වහාම වසාදැමීමට ගත් පියවර හේතුවෙන් මෙසේ රෝගීන් සුවපත්වීමේ වේගය ඉහළ ගිය බවද ඔහු වැඩිදුරටත් පෙන්වාදුන්නේය.', 'ප්\u200dරංශ ජනපති බිරිඳ බ්\u200dරිජිට් මැක්\u200dරොන් මහත්මිය ස්වයං නිරෝධායනයට යොමුව ඇතැයි විදෙස් වාර්තා සඳහන් කරයි.\nඇයව හමුවූ පුද්ගලයෙකුට කොවිඩ් ආසාදනය වී ඇති බවට තහවුරු වීම හේතුවෙන් ඇය ස්ව කැමැත්තෙන් මෙලෙස හුදකලා වී තිබේ.\nමේ අතර, ඊයේ (19) දිනයේ දී ගෝලීය කොවිඩ් ආසාදිතයන්ගෙන් තුනෙන් එකකට වැඩි ප්\u200dරමාණයක් හඳුනාගත්තේ යුරෝපා කලාපයෙන් බව විදෙස් මාධ්\u200dය වාර්තා කළේය.\nඒ ආසාදිතයන් 137,473 දෙනෙක් ලෙසය.\nයුරෝපයෙන් ඊයේ කොවිඩ් මරණ 1,068 ක්ද වාර්තා වී තිබේ.\nයුරෝපයේ ඉහළ දෛනික කොවිඩ් ආසාදිතයන් ප්\u200dරමාණයක් වාර්තා වෙමින් ඇති රටවල් අතරට බෙල්ජියම ද අයත්ය.\nවැලෝනියා කලාපයේ සහ බ්\u200dරසල්ස් අගනුවර කොවිඩ් ව්\u200dයාප්තිය   " සුනාමි" වැනි තත්ත්වයකට ආසන්න බව එරට සෞඛ්\u200dය ඇමති ෆ්\u200dරෑන්ක් වෙන්ඩන්බ්\u200dරෝක් පවසයි.', 'හිසින් බද්ධව උපන් පාකිස්තාන නිවුන් දැරියන් දෙදෙනෙක් ඉතා දීර්ඝ සැත්කමකින් පසුව ලන්ඩන් නගරයේ රෝහලකදී පසුගිය වසරේදී සාර්ථකව වෙන්කරනු ලැබීය.\nහිසින් බද්ධව උපන් පාකිස්තාන නිවුන් දැරියන් දෙදෙනෙක් ඉතා දීර්ඝ සැත්කමකින් පසුව ලන්ඩන් නගරයේ රෝහලකදී පසුගිය වසරේදී සාර්ථකව වෙන්කරනු ලැබීය.\nඑම දැරියන් දෙදෙනා නැවත පාකිස්තානයට පැමිණි බව ජාත්\u200dයන්තර මාධ්\u200dය පවසයි.\nමාර්වා සහ මාර්වා තෙවරක් සැත්කම් සඳහා ලක්කළ අතර ඒ සඳහා පැය 50ක් පමණ ගතවී තිබේ.\nදැරියන්ගේ මව පැවසුවේ, "මට හරි සන්තෝෂයි දැරියන් දෙදෙනා සමග ගෙදර යන්න ලැබීම ගැන," යනුවෙනි.\n"දැරියෝ දෙන්නා හොඳින් ඉන්නවා. මාර්වා වේගයෙන්  යහපත් අතට පත්වෙනවා. ඇයට අපේ උදව් අවශ්\u200dය මඳ වශයෙන්. අපි සාෆා ගැන වැඩි අවධානයකින් ඉන්නේ. දෙවියන්ගේ කැමැත්ත තිබ්බොත් දෙදෙනාම ඇවිදිවී."\nබද්ධවූ නිවුන් දරු උපත් දුර්ලභය. ඉන් හිසින් බද්ධවූ නිවුන් දරු උපත් හමුවන්නේ 20ට එකකි. ඔවුන් බොහෝ දෙනා හිස් කබලෙන් බද්ධව උපදින අතර ළමා කාලයෙන් අනතුරුව මියයති.\n \nවිදෙස් මාධ්\u200dය වාර්තා පවසන්නේ සැත්කම්වලින් අනතුරුව සාෆා සහ මාර්වා වෙන් කිරීමෙන් අනතුරුව ග්\u200dරේට් ඔර්මන්ඩ් ස්ට්\u200dරීට් රෝහලේ 100ක පමණ පිරිසක් දැරියන් දෙදෙනා බලාගත් බවය.\nසාර්ථක සැත්කම් මාලාවකින් අනතුරුව එම දැරියන් දෙදෙනා 2019 පෙබරවාරි මාසයේදී වෙන් කෙරිණි.\nඑතැන් සිට ඔවුන් සිය මව සහ මාමා සමග ප්\u200dරතිකාර සඳහා ලන්ඩන් නගරයේ රැඳී සිටි අතර ඒ සඳහා වැයවූ පවුම් මිලියනයක මුදල ගෙවන ලද්දේ පාකිස්තාන ව්\u200dයාපාරිකයෙකු වන මුර්ටාසා ලක්හානි විසිනි.\n \nදැරියන් දෙදෙනාගේ මේ වනවිට වයස අවුරුදු 3 1/2කි. ඔවුන් දෙදෙනාට නිරතුරුවම භෞත චිකිත්සාවට ලක් කළ යුතුය. ඒ ඔවුන්ට ඇවිදීම පහසු කිරීමේ අරමුණිනි. නමුත් දෙදෙනාම ඉගෙනීමේ දුෂ්කරතා වලට මුහුණ දෙති.\nඔවුන්ගේ මව පවසන්නේ පාකිස්තානයේ සිටින තම දරුවන් හත් දෙනා සාෆා සහ මාර්වා ව රැක බලා ගැනීමට ඉතා කැමැත්තෙන් සිටින බවය. "සැත්කම කරපු පිරිස වීරයෝ. ඔවුන් කළේ විශිෂ්ට දෙයක්.:"\n \nසැත්කම සිදුකළ වෛද්\u200dයවරු පිරිසේ ප්\u200dරධානියා වන ඔවේසි ජීලානි පැවසුවේ තම කණ්ඩායම එම පවුල ගැන සතුටු වන බවය.\n"මම හිතන්නේ මාර්වා හොඳින් ඉන්නවා ඇය සාර්ථකත්වයක් පෙන්වනවා. නමුත් සාෆා ගැන මට යම් අවිශ්වාසයක් තිබෙනවා."\nජීලානි අත්දැකීම් බහුල ස්නායු ශල්\u200dය වෛද්\u200dයවරයෙකි. නමුත් ශල්\u200dයාගාරයේදී ඔවුන්ට ගැනීමට සිදුවූ තීරණයක් ගැන ඔහු තවමත් තැවෙයි.\nඑම දැරියන් දෙදෙනාගේ රුධිර නාලිකා කිහිපයක් වෙන්කළ නොහැකි ආකාරයට බද්ධවී තිබුණු බව ඔහු පවසයි. එබැවින් සමහර වැදගත් රුධිර නාලිකා එක් දැරියකට පමණක් වෙන් කිරීමට වෛද්\u200dයවරුන්ට සිදුවිය. එම රුධිර නාලිකා මාර්වා ට බද්ධ කිරීමට වෛද්\u200dයවරුන් තීරණය කළේ ඇය වඩාත් දුර්වල දැරිය වූ නිසාය.\n \nනමුත් ඒ හේතුවෙන් සාෆා ට මොළයට රුධිර සැපයුම අඩුවීමෙන් එයට හානි වී තිබේ. වෛද්\u200dයවරුන් පවසන්නේ ඇයට කිසිදිනෙක දෙපයින් ඇවිදීමට නොහැකිවනු ඇති බවය.', 'අමෙරිකාවේ ඇලස්කා ප්\u200dරාන්ත දකුණු වෙරළ තීරයේ රික්ටර් මාපක 7.5 ක භූකම්පනයක් හටගෙන තිබේ.\nභූකම්පනය හේතුවෙන් වෙරළාශ්\u200dරිත ප්\u200dරදේශ කිහිපයකට කුඩා සුනාමි රළ පහරක් පැමිණ ඇති  බව විදෙස් මාධ්\u200dය වාර්තා කළේය.\nරළ පහරට පෙර වෙරළාශ්\u200dරිත නිවැසියන් වෙනත් ආරක්ෂිත ස්ථාන කරා යොමුකර තිබේ.\nකෙසේවෙතත් භූකම්පනයෙන් හෝ රළ පහරින් සිදුව ඇති හානි පිළිබඳ මෙතෙක් තොරතුරු වාර්තා වී නොමැති බව සඳහන් වේ.\nඅදාළ ප්\u200dරදේශයේ පසුගිය සඳුදා දින රික්ටර් මාපක 7.8 ක භූකම්පනයක් සිදුව තිබේ.', 'කොවිඩ් වසංගතය හේතුවෙන් පසුබෑමට ලක්ව තිබූ චීන ආර්ථිකය ක්\u200dරම ක්\u200dරමයෙන් ප්\u200dරකෘති තත්ත්වයට පත්වෙමින් තිබෙන බව නිල දත්ත උපුටා දක්වමින් විදෙස් මාධ්\u200dය වාර්තා කරයි.\n\nලොව දෙවැනි විශාලතම ආර්ථිකය ලෙස සැලකෙන චීන ආර්ථිකය, ජුලි - සැප්තැම්බර් කාර්තුවේදී 4.9% වර්ධනයක් පෙන්වා තිබේ.\n \nනමුත් ආර්ථික විද්\u200dයාඥයින්, එරට ආර්ථිකය 5.2%ක වර්ධනයක් පෙන්වනු ඇතැයි අනුමාන කර තිබුණි.\n   \nකොවිඩ් වසංගතය පාලනයට හඳුන්වාදුන් දැඩි සංචරණ සීමා හේතුවෙන් චීනයේ ආර්ථික වර්ධනය 2020 පළමු කාර්තුවේදී 6.8%ක අවපාතයක් වාර්තා කළේය.', 'කොරෝනා වෛරසයට නිශ්චිත ප්\u200dරතිකාරයක් සොයමින් ලොවපුරා විද්\u200dයාඥයෝ වෙහෙසෙති. ඒ අතර 14 හැවිරිදි ගැහැණු දරුවෙක් ඉදිරියෙන් ම සිටින බව සී එන් එන් පුවත් සේවය වාර්තා කරයි.\n\nඅනිකා චේබ්\u200dරොලු, අමෙරිකාවේ ටෙක්සාස් ප්\u200dරාන්තයේ ජීවත් වන අතර ඇය පසුගියදා පැවති \'2020 3M Young Scientist Challenge\' ශූරතාවය ජය ලැබුවාය. ඒ වෙනුවෙන් ඇයට ඇ ඩො 25,000ක් ද ලැබුණි.\n\nඒ, වෛද්\u200dය විද්\u200dයාත්මකව වැදගත් සොයාගැනීමක් වෙනුවෙනි. එය කොවිඩ් -19 සඳහා සුදුසු ප්\u200dරතිකාරයක් ලෙස වැදගත් වෙතැයි සැලකේ.\n   \nඅනිකාට  ජයග්\u200dරහණය හිමිකරදුන් නව සොයාගැනීම වූයේ "in-silico" නම් ක්\u200dරමවේදය හරහා SARS-CoV-2 වෛරසයේ ප්\u200dරධාන ප්\u200dරෝටීනය ට බලපෑම් එල්ල කර එහි ක්\u200dරියාකාරීත්වයට ගැටලු ඇතිකිරීමය.', 'දෛනික කොවිඩ් නයින්ටීන් ආසාදිතයින් සංඛ්\u200dයාව ඉහළ යාම හේතුවෙන් ඉතාලිය විසින් නව සංචරණ සීමාවන් පැනවීමට පියවර ගෙන තිබේ.\n\nනැවතත් තීරණාත්මක අවස්ථාවකට පැමිණ තිබුණ ද, පෙර පරිදි රට සම්පූර්ණයෙන්ම වසා දැමීමට පියවර නොගන්නා බව එරට රජය පවසයි.\n\nඊයේ (18) දිනයේ පමණක් ඉතාලියෙන් කොවිඩ් ආසාදිතයින් 11,705 දෙනෙකු හඳුනාගෙන තිබේ.\n\nමහජනතාව වැඩි වශයෙන් රැස්වන උත්සව අවස්ථාවන්, මහජන රැස්වීම්, ක්\u200dරීඩා තරඟ පැවැත්වීම අත්හිටුවීම ඇතුළු නව සෞඛ්\u200dයාරක්ෂිත මාර්ගෝපදේශයන්ද හඳුන්වාදීමට පියවර ගෙන ඇති බව සඳහන් වේ.\n\nමේ වන විට ඉතාලියෙන් හඳුනාගෙන ඇති සමස්ථ කොවිඩ් නයින්ටීන් ආසාදිතයින් සංඛ්\u200dයාව 414,241 ක් වන අතර මරණ 36,543 ක් සිදුව තිබේ.', 'ඊශ්\u200dරායලය සහ පලස්තීනය අතර සිදුකෙරෙන සාකච්ජාවල, පලස්තීනයේ ප්\u200dරධාන මැදිහත්කරු වන සයෙබ් එරෙකත් කොවිඩ් -19 ආසාදනය වීම හේතුවෙන් රෝහල්ගත කර තිබේ.\nඔහු මේ වනවිට ඊශ්\u200dරායලයේ රෝහලකට ඇතුළු කර සිටී.\nඊයේ (18) උදෑසන සයෙබ් ව සිය නිවසේ සිට බටහිර ඉවුරේ හඩස්සා විශ්වවිද්\u200dයාල රෝහලට ඇතුළත් කෙරිණි.  \nඔහු කොරෝනා ආසාදිතයෙක් බව මෙම මස ආරම්භයේ දී තහවුරු විය.\n2017 වසරේදී පෙනහළු සැත්කමකට ඔහු ලක් වී ඇති අතර එබැවින් ඔහුට ඉක්මනින් වෛද්\u200dය ප්\u200dරතිකාර අවශ්\u200dය බව පලස්තීන විමුක්ති සංවිධානය පැවසීය.\nසයෙබ් එරෙකත්, ඊශ්\u200dරායලය සහ පලස්තීනය අතර පැවැත්වෙන සාම සාකච්ජා වලදී වසර ගණනාවක් පුරා පලස්තීනයේ ප්\u200dරධාන මැදිහත්කරු ලෙස කටයුතු කළේය.\nප්\u200dරකට ඔස්ලෝ ගිවිසුම ඇති කර ගැනීම සඳහා ඔහු ප්\u200dරමුඛ කාර්යයක් සිදුකර තිබේ.\n ', 'ලොව පුරා කොවිඩ් නයින්ටීන් ආසාදිතයින් සංඛ්\u200dයාව කෝටි හතර ඉක්මවා ගොස් තිබේ.\nඊයේ (18) දිනයේ ලොව පුරා නව ආසාදිතයින් 320,570 දෙනෙකු හඳුනාගෙන ඇති බව විදෙස් වාර්තා සඳහන් කළේය.\nඒ අනුව මේවන විට ලොව පුරා සමස්ථ කොවිඩ් නයින්ටීන් ආසාදිතයින් සංඛ්\u200dයාව 40,278,207ක් දක්වා ඉහළ ගොස් තිබේ.\nකොවිඩ් නයින්ටීන් ආසාදනය වීම හේතුවෙන් මේවන විට ලොව පුරා පුද්ගලයින් 1,118,321ක් දෙනෙකු මියගොස් ඇති බව සඳහන් වේ.\nවැඩිම ආසාදිතයින් සංඛ්\u200dයාවක් අමෙරිකාවෙන් වාර්තා වන අතර එම සංඛ්\u200dයාව 8,387,799කි.\nලොව දෙවන වැඩිම කොවිඩ් නයින්ටීන් ආසාදිතයින් සංඛ්\u200dයාවක් ඉන්දියාවෙන් වාර්තා වන අතර එරට සමස්\u200dථ ආසාදිතයින් සංඛ්\u200dයාව මේවන විට 7,548,238 දෙනෙකු දක්වා ඉහළ ගොස් තිබේ.', 'වියට්නාමයේ සිදුවූ නාය යෑමකින් එරට හමුදා සාමාජිකයින් 22ක් අතුරුදන් වී තිබේ.\nදින කිහිපයක සිට ඇද හැලෙන අධික වර්ෂාපතනයත් සමඟ එරට ක්වාන්ට්\u200dරයි ප්\u200dරදේශයේ නායයාම හටගෙන ඇති බව විදෙස් මාධ්\u200dය වාර්තා කළේය.\nඅතුරුදන් වූවන් අතර ඉහළ පෙළේ හමුදා නිලධාරීන්ද වන බව සඳහන් වේ.\nඅතුරුදන් වූවන් සොයා මේ වන විට සෝදිසි මෙහෙයුම් ආරම්භ කර තිබේ.\nමෙ අතර, පසුගියදා මධ්\u200dයම තායිවානයේ සිදුවූ නාය යෑමකින් ද හමුදා සාමාජිකයින් ඇතුළු පුද්ගලයින් 13 දෙනෙකු මියගොස් තිබුණි.\nමෙම මාසය ආරම්භයේ සිටම හටගත් ගංවතුර සහ නායයාම් හේතුවෙන් තායිවානයේ මේ වන විට පුද්ගලයින් 70 දෙනෙකු මියගොස් ඇති බව විදෙස් මාධ්\u200dය වාර්තා කළේය.']